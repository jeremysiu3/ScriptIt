{"pageid": 1511579, "title": "সাবাহ সীমান্তে হামলা", "url": "https://bn.wikipedia.org/wiki?curid=1511579", "content": "সাবাহ সীমান্তে হামলা বলতে মালয়েশিয়ার সাবাহ রাজ্যে ফিলিপাইনের মিন্দানাওয়ের মরো বিদ্রোহীদের দ্বারা একের পর এক সংঘটিত একটি সীমান্ত সন্ত্রাসী হামলার ধারাবাহিকতাকে বোঝানো হয়। হামলার এই ধারাবাহিকতা ঔপনিবেশিক ব্রিটিশ আমলের আগে থেকে শুরু হয়েছিল এবং কম পরিসরে তা আজ অবধি চলমান। স্থানীয় প্রতিবেদন অনুযায়ী, এসব হামলায় অনেক বেসামরিক নাগরিক মারা গেছেন বা ক্ষতিগ্রস্ত হয়েছেন, যার ফলে সাবাহের স্থানীয় জনগণের মধ্যে ফিলিপিনো-বিরোধী মনোভাব বৃদ্ধি পেয়েছে; বিশেষ করে ১৯৮৫, ২০০০ ও ২০১৩ সালে লাগাতার সংঘটিত কয়েকটি বড় ধরনের হামলার পর।  দিওসদাদো মাকাপাগাল এবং ফের্দিনান্দ মার্কোসের রাষ্ট্রপতিত্বের সময় মরোদের আক্রমণ আরও তীব্র হয়েছিল। কারণ উভয় পূর্ব সাবাহকে ফিলিপিনো ভূখণ্ডের অংশ হিসাবে অন্তর্ভুক্ত করার মতো মরোদের দাম্ভিক দাবির প্রতি সমর্থন জানিয়ে রসদ জুগিয়েছিলেন বলে অভিযোগ করা হয়। এছাড়াও, সাম্প্রতিক সশস্ত্র মরো যোদ্ধাদের অনুপ্রবেশ ও আক্রমণের পাশাপাশি মিন্দানাও থেকে সাবাহে ক্রমবর্ধমান অনিয়ন্ত্রিত মানব অভিবাসনের ফলে সাবাহ রাজ্যের স্থানীয় বাসিন্দাদের মধ্যে আরও অস্বস্তিকর অনুভূতি সৃষ্টি হয়েছে। স্থানীয় কারাগারের প্রায় ৭৮% বন্দী–যারা বিভিন্ন অপরাধমূলক কর্মকাণ্ড ও আইন শৃঙ্খলাভঙ্গের সাথে জড়িত– মূলত দক্ষিণ ফিলিপাইন থেকে এসেছে বলে রিপোর্ট করা হয়েছে।\n২০১৬ সালের মাঝামাঝি থেকে দক্ষিণ ফিলিপাইনে চলমান ব্যাপক বিশৃঙ্খলা মোকাবেলায় ফিলিপাইনের রাষ্ট্রপতি রদ্রিগো দুতার্তে কর্তৃক শুরু করা একটি বৃহৎ সামরিক অভিযানের আগে মালয়েশিয়ার নিরাপত্তা বাহিনীকে নিজেদের নিরাপত্তা জোরদার করতে এবং বিদ্রোহীরা যাতে জনবসতিহীন এলাকায় পালিয়ে গিয়ে বিচার থেকে রেহাই পাওয়ার চেষ্টা না করে তা নিশ্চিত করতে বলা হয়েছিল। সাবাহান নেতারা মালয়েশিয়ার নিরাপত্তা বাহিনীর প্রতি নির্দেশনা দেন যে, বারবার সতর্ক করার পরও আইন অমান্য করে অনুপ্রবেশকারী যে কোনো ব্যক্তিকে যেন দেখামাত্র গুলি করা হয়  এবং বিভিন্ন অভিযোগে অভিযুক্ত যে সকল অবৈধ অভিবাসী পালিয়ে যাচ্ছে/ যাবে তাদের দেশের আইন দ্বারা আরও কার্যকরভাবে প্রতিরোধ করার আদেশ দেওয়া হয়। ২০১৭ সালের ২৩ মে থেকে প্রতিবেশী ফিলিপাইনে সামরিক আইন ঘোষণার পর, মালয়েশীয় কর্তৃপক্ষ নিজেদের সীমান্ত নিরাপত্তা পূর্বের তুলনায় বৃদ্ধি করে। সাবাহের তৎকালীন মুখ্যমন্ত্রী শাফি আফজাল মালয়েশিয়ার নিরাপত্তা বাহিনীকে প্রতিরক্ষামূলক মনোভাব না দেখিয়ে দক্ষিণ ফিলিপাইন থেকে আগমনকারী অপরাধী ও অবৈধ অভিবাসীদের মাধ্যমে সংঘটিত ব্যাপক অপরাধের বিরুদ্ধে তীব্র আক্রমণাত্মক আচরণ করার আহ্বান জানান। কারণ তারা রাজ্যের শান্তি বিঘ্নিত করছিল। \nঅস্ট্রেলিয়া, কানাডা, চীন, ফ্রান্স, জার্মানি, হংকং আয়ারল্যান্ড, জাপান, নিউজিল্যান্ড, সিঙ্গাপুর, দক্ষিণ কোরিয়া, সুইজারল্যান্ড, তাইওয়ান, যুক্তরাজ্য, মার্কিন যুক্তরাষ্ট্র ও ভিয়েতনামসহ বিশ্বের বিভিন্ন দেশ ও অঞ্চল তাদের নাগরিকদের সাবাহ রাজ্যে বিশেষ করে পূর্ব সাবাহ এড়িয়ে চলার জন্য ভ্রমণ সতর্কতা জারি করেছে।\n\n\n== পটভূমি ==\n\nবলা হয় যে, জলদস্যুতা সুলু সালতানাতের সংস্কৃতির একটি গুরুত্বপূর্ণ অংশ ছিল। ১৮৪৬ খ্রিস্টাব্দে ঔপনিবেশিক ব্রিটিশদের যুদ্ধজাহাজ এইচএমএস ডিডোর অভিযানের সময় এটির ক্যাপ্টেন হেনরি কেপেল মন্তব্য করেছিলেন:সমগ্র ভারত মহাসাগরীয় দ্বীপপুঞ্জের অধিবাসীদের মধ্যে সবচেয়ে ভয়ংকর, সাহসী এবং সক্রিয় জলদস্যু হলো সুলু দ্বীপপুঞ্জের উপজাতিরা যারা বোর্নিওর উত্তর উপকূলের কাছাকাছি বাস করে।\"\nসুলু দ্বীপপুঞ্জ একটি বড় দাস বাজার হিসেবে পরিচিত ছিল। তাই দ্বীপের অধিবাসীরা প্রায়ই বোর্নিও দ্বীপে আক্রমণ চালিয়ে দাস সংগ্রহ করে নিজেদের বাজারে বিক্রি করত। ১৯১০ সালে সেলিবেস দ্বীপপুঞ্জে সাত জন মরো জলদস্যু মিনদানাও থেকে এসে আক্রমণ করে এবং দুইজন বিদেশী ওলন্দাহ ব্যবসায়ীকে হত্যা করে। মরো জলদস্যুদের হাতে এটাই প্রথম বিদেশী হত্যা ছিল বলে ধারণা করা হয়। \nপরবর্তী সময়ের ব্রিটিশ সরকারের একটি সূত্র উত্তর বোর্নিও সম্পর্কে প্রতিবেদন করে যে, জোলোয়ানো মরো জলদস্যুরা উত্তর বোর্নিওর জনসাধারণের ওপর আক্রমণ চালিয়ে লুটপাট করত এবং অনেক মানুষ হত্যা করত। যদিও ব্রিটিশরা জলদস্যুতা দমনে ব্যবস্থা নিয়েছিল; তবুও ১৯৫৮ সালের জুলাই মাসে ১২ জন মরো জলদস্যু কালাবাকানে একটি ঔপনিবেশিক ব্রিটিশ কোম্পানির অফিস লুট করে। তবে এতে হত্যা বা বন্দী করার মত কোনো ঘটনা ঘটেনি। একইভাবে ১৯৫৪ সালের ২৯ মার্চ কাছের শহর সেম্পোর্নায় আরেকটি ভয়াবহ জলদস্যু আক্রমণের ঘটনা নথিভুক্ত করা হয়েছিল। \nঔপনিবেশিক ব্রিটিশ শাসনের শেষ সময়ের দিকে তাউই-তাউই দ্বীপভিত্তিক জলদস্যুরা বিভিন্ন উপকূলীয় গ্রাম ও সমুদ্রপথে আক্রমণ আরও বৃদ্ধি করে। ১৯৫৯ থেকে ১৯৬২ সালের মধ্যে ব্রিটিশ কর্তৃপক্ষ উত্তর বোর্নিওতে ২৩২টি জলদস্যু হামলার তথ্য নথিভুক্ত করেছিল। তবে মনে করা হয় যে, প্রকৃত সংখ্যা আরও বেশি ছিল। কারণ অনেক হামলার কোনো প্রতিনেদনই করা হয়নি।\nতখন উত্তর বোর্নিওর গভর্নর রোল্যান্ড টার্নবুল দস্যুতা দমনের জন্য ব্রিটিশ সরকারকে রাজকীয় নৌবাহিনী ও রাজকীয় বিমান বাহিনীর সহায়তা চেয়ে অনুরোধ করেন। কিন্তু ব্রিটেন প্রথমে কোনো সহায়তা পাঠায়নি। পরবর্তীতে দৈনিক টেলিগ্রাফ পত্রিকা এই ঘটনাকে ইন্দোনেশিয়াবিরোধী মনোভাবের সঙ্গে তুলনা করলে বিষয়টি আলোচনায় আসে এবং ব্রিটিশ সরকার বাধ্য হয়ে সামন্য কিছু প্রতিরক্ষা ব্যবস্থা গ্রহণ করে। যদিও এতে জলদস্যুদের হামলা ও লুটপাট হ্রাস পায়নি।\n\n\n=== সাবাহে মোরো অভিবাসন ===\n\nদক্ষিণ-পূর্ব এশিয়ার অভ্যন্তরে আঞ্চলিক অভিবাসন নতুন কোনো ঘটনা নয়। শতাব্দীর পর শতাব্দী ধরে মালয়েশিয়ার সাবাহ অঞ্চল, ফিলিপাইনের মিন্দানাও ও ইন্দোনেশিয়ার উত্তর কালিমান্তান প্রদেশের মানুষের মধ্যে গভীর সামাজিক ও সাংস্কৃতিক সম্পর্ক নির্বিচ্ছিন্ন রয়েছে। মরো অধ্যুষিত ফিলিপাইনের সুলু দ্বীপপুঞ্জ থেকে মালয়েশিয়ার সাবাহ অঞ্চলে মানুষের সীমান্ত অতিক্রমের ঐতিহ্য ১৬শ শতকের শেষের দিকে শুরু হয়।\nএই অভিবাসনের প্রথম ঢেউ ঔপনিবেশিক স্পেনীয় আমলে শুরু হয়। স্পেনীয় আগ্রাসন চলাকালীন যখন তাদের বাহিনী ফিলিপাইনের রাজধানী ম্যানিলা থেকে দক্ষিণে অগ্রসর হতে থাকে এবং সুলু ও তাউই-তাউই দ্বীপপুঞ্জে নিজেদের নিয়ন্ত্রণ বাড়ানোর চেষ্টা করে, তখন সেখানে বসবাসকারী স্থানীয় জনগণ—বিশেষ করে মরো জাতিগোষ্ঠীর অন্তর্ভুক্ত সুলুক ও বাজাউ জনগোষ্ঠী—উত্তর বোর্নিও (বর্তমান সাবাহ) অঞ্চলে স্থানান্তরিত হতে থাকে। মিন্দানাওতে স্পেনীয়দের সাথে স্থানীয় মরো মুসলিম সম্প্রদায়ের সংঘাত এবং আধিপত্যের লড়াই এই অভিবাসনকে আরও ত্বরান্বিত ও বেগবান করে।\n\n১৯৬০-এর দশকে সাবাহে অবৈধ অভিবাসীদের প্রথম আগমনের সাথে তৎকালীন ফিলিপাইনের রাষ্ট্রপতি ফার্দিনান্দ মার্কোস এবং উত্তর বোর্নিও অঞ্চলের উপর ফিলিপিনো মালিকানা দাবির সম্পর্ক ছিল বলে জানা যায়। তখন ফিলিপাইন উত্তর বোর্নিওকে নিজের ভূখণ্ডের অংশ মনে করে তা দখল করার পরিকল্পনা করে। ফিলিপাইনের গণমাধ্যম দাবি করে যে, নিজের সেই পরিকল্পনার প্রথম পর্যায়ে মার্কোস প্রায় ১৭ জন ফিলিপিনো লোককে সাবাহে পাঠিয়েছিলেন, যাদের বেশিরভাগই সুলু ও তাউই-তাউই দ্বীপের বাসিন্দা ছিলেন এবং তারা বন রক্ষী, ডাকপিয়ন এবং পুলিশ পরিচয়ে সাবাহে প্রবেশ করেছিল। এই এজেন্টরা সাবাহের স্থানীয় সম্প্রদায়ের সাথে মিশে যায় এবং পূর্ব সাবাহে বসবাসকারী বৃহত্তর ফিলিপিনো সম্প্রদায়কে উস্কে দিয়ে গোলযোগ সৃষ্টি করে মালয়েশিয়া থেকে বিচ্ছিন্ন হয়ে ফিলিপাইনের অংশ করানোর পরিকল্পনা করে। এই লক্ষ্যে তারা সাবাহের পরিস্থিতি অস্থিতিশীল করে তোলার চেষ্টা করতে থাকে। \nসেই সময়ে সুলুক বংশোদ্ভূত মুস্তাফা হারুন সাবাহের তৃতীয় মুখ্যমন্ত্রী হয়েছিলেন। তখন তিনি একজন ফিলিপিনো গুপ্তচরের সাথে এই বিষয়ে যোগাযোগ করেন বলে ধারণা করা হয়। সে গুপ্তচর তার ড্রাইভার হিসেবে নিযুক্ত হয়েছিল। তবে যখন তারা মার্কোসের আসল লক্ষ্য বুঝতে পারে, তাদের অধিকাংশই সাবাহে নিজেদের সহ-মুসলিম ভাইদের উপর আক্রমণ করার ইচ্ছা পরিত্যাগ করে। কারণ তারা একটি বৃহৎ মুসলিম সমাজ গঠনের লক্ষ্যে মার্কোসের পরিকল্পনায় সাড়া দিয়েছিল। কিন্তু মার্কোসের সাবাহে বিশৃঙ্খলা সৃষ্টির উদ্দেশ্য জানতে পেরে তারা তার পরিকল্পনার অংশ হতে অস্বীকৃতি জানায়। ফলে পরবর্তীতে মার্কোসের কমান্ডো সৈন্যরা জাবিদাহ গণহত্যা নামে পরিচিত একটি ঘটনায় তাদের মৃত্যুদণ্ড দেয়। ১৯৬৭ থেকে ১৯৭৫ সাল পর্যন্ত নিজের মেয়াদের সময় মুস্তাফা অনেক নতুন ফিলিপিনো তাউসুগকে উত্তর বোর্নিওতে অভিবাসিত হতে উৎসাহিত করেন বলে ধারণা করা হয়। এতে তার উদ্দেশ্য ছিল যেন একটি শক্তিশালী মুসলিম সম্প্রদায় প্রতিষ্ঠা করা যায়, যার সম্মিলিত প্রতিনিধিত্ব সম্মিলিত সাবাহ জাতীয় সংস্থা (ইউএসএনও) করবে। এ কথাও প্রচলিত রয়েছে যে, ফিলিপাইনে মরো বিদ্রোহ শুরু হওয়ার সাথে সাথে গণহত্যার পর থেকে মোস্তফা মরো বিদ্রোহীদের স্বাধীনতার জন্য লড়াই করতে এবং এতে নিহত তাদের সহযোদ্ধাদের প্রতিশোধ নেওয়ার তাদের জন্য ব্যাপক আর্থিক ও অস্ত্র সহায়তা সরবরাহ করেছিলেন। যদিও বিদ্রোহীরা একটি পরিপূর্ণ জাতীয় সামরিক বাহিনীর মোকাবেলায় বিদ্রোহে সফল হতে পারেনি।\nতারপর থেকেই এটি সাবাহে বড় অর্থনৈতিক সমস্যা সৃষ্টি করে। কারণ মার্কোস সৈন্যরা সুলু এবং মিন্দানাও দ্বীপপুঞ্জে মার্কোস-বিরোধী সকল দলকে নির্মূল করার জন্য একটি বড় অভিযান শুরু করে। যার ফলে সেখানকার অনেক অবকাঠামো ধ্বংস হয়ে যায় এবং মিন্দানাও থেকে আনুমানিক আরো ১,০০,০০০ মরো বিদ্রোহী সাবাহে পালিয়ে আসতে বাধ্য হয়। ফিলিপাইন থেকে পালিয়ে আসা এই সকল মরোদের অধিকাংশই তখন অর্থ ও কর্মের অভাবে সাবাহ রাজ্যে বিভিন্ন অপরাধমূলক কর্মকাণ্ডে জড়িত পড়ে; যার মধ্যে প্রধানত চোরাচালান ও সশস্ত্র ডাকাতির ঘটনা উল্লেখযোগ্য ছিল। বর্তমানও সাবাহের অনেক জায়গা; যেমন: কোটা কিনাবালু, কিনারুট, লাহাদ দাতু, সান্দাকান, সেম্পর্না, তাওয়াউ, তেলিপোক ও লাবুয়ানে বিপুল সংখ্যক মরো বাস করে এবং স্থানীয় অপরাধে তাদের একটি বড় অংশীদারিত্ব রয়েছে।  মাহাথির বিন মোহাম্মদের শাসনের সময় অধিকাংশ ফিলিপিনো শরণার্থীকে মালয়েশিয়া সরকার আইএম এম১৩ নামে একটি বিশেষ নথি প্রদান করে, যার মাধ্যমে তাদের অনেকে বিতর্কিতভাবে নাগরিকত্ব পান এবং তা নিয়ে মাহাথির সরকারের ব্যাপক আলোচনা সমালোচনা হয়।\nএছাড়াও মিন্দানাও ও সাবাহ রাজ্যের মধ্যে চলমান অর্থনৈতিক বৈষম্যই এসব অবৈধ মরো অভিবাসীদের সাবাহে প্রবেশের মূল কারণ হয়ে দাঁড়িয়েছে। তাছাড়া বর্তমানও কিছু চরমপন্থী মরো তাদের নিজস্ব মতাদর্শে উজ্জীবিত হয়ে সাবাহের পূর্ব অংশকে ফিলিপাইনের অংশ হিসেবে বিবেচনা করে এবং সে হিসেবে তারা নিজেদের অবাধে সাবাহে প্রবেশের অধিকারী বলে মনে করে। কারণ তারা মনে করে যে, এটি তাদের ঐতিহাসিক অধিকার। তারা সাবাহকে আজও সুলর সালতানাতের অংশ হিসেবে গণ্য করে।  যদিও সুলুর সালতানাত তার শেষ স্বীকৃত সুলতান দ্বিতীয় জামালুল কিরামের পর থেকে সম্পূর্ণরূপে বিলুপ্ত হয়ে গিয়েছে এবং সিংহাসনের উত্তরাধিকারী হওয়ার জন্যে তার কোনো পুত্র সন্তান ছিল না। \nতবে ফিলিপিনো অভিবাসীদের প্রতি এই নেতিবাচক দৃষ্টিভঙ্গি মালয়েশিয়া সরকারের দক্ষিণ ফিলিপাইনে সশস্ত্র সন্ত্রাসী কার্যকলাপে জড়িত থাকার বাস্তবতাকে উপেক্ষা করে। কারণ ফিলিপাইনের বিভিন্ন শহরে হামলা চালানো বেশ কয়েকজন সন্ত্রাসী মালয়েশীয় বংশোদ্ভূত ছিল বলে জানা গেছে, যা এসব হামলায় মালয়েশিয়ার সংশ্লিষ্টতার প্রমাণ হিসেবে বর্ণনা করা হয়। যদিও মালয়েশিয়া সংশ্লিষ্টতার বিষয়টি অস্বীকার করে আসছে। যে সকল ফিলিপিনো মরো সংঘাতের কারণে ফিলিপাইন থেকে পালিয়ে সাবাহে আশ্রয় নিয়েছিল, তারা মূলত মরো সংঘাতের ধ্বংসযজ্ঞ থেকে বাঁচার চেষ্টা করেছিল; তাছাড়া সাবাহে প্রবেশে তাদের ভিন্ন কোনো উদ্দেশ্য ছিল না। কিন্তু এই সংঘাত শুধু ফিলিপাইনের অভ্যন্তরীণ বিষয় ছিল না—বরং গোপনে মালয়েশিয়া এতে সমর্থন দেয় বলে অভিযোগও করা হয়। মালয়েশিয়ার এই রাজনৈতিক কূট-কৌশলের মূল উদ্দেশ্য ছিল সুলু সুলতানাতের সাবাহ পুনরুদ্ধারের প্রচেষ্টাকে বাধাগ্রস্ত করা। কারণ সুলু সুলতানাত এক সময় সাবাহকে শাসন করেছিল। কিন্তু পরবর্তীতে মালয়েশিয়া ওই অঞ্চলের নিয়ন্ত্রণ নিয়ে নেয়।\n২০১৪ সালের দিকে পূর্ব সাবাহ নিরাপত্তা কমান্ডের (ইএসএসসিওএম) নিরাপত্তা সমন্বয়ক ও গোয়েন্দা কর্মকর্তা হাসিম জাস্তিন দুর্নীতি, অবৈধ পরিচয়পত্র প্রদান ও স্থানীয় কর্তৃপক্ষের পক্ষ থেকে বস্তি এলাকায় কোনো কার্যকর ব্যবস্থা না নেওয়াকে সাবাহে অবৈধ অভিবাসীদের সংখ্যা বৃদ্ধির প্রধান কারণ হিসেবে দায়ী করেন।\nএছাড়াও প্রতিবেদনে উল্লেখ করা হয় যে, সাবাহর পূর্ব উপকূলের কিছু সম্প্রদায়ের নেতা; বিশেষ করে গ্রামের প্রধানরা নতুন করে আগমনকারী ফিলিপিনো মোরো অভিবাসীদের অবৈধভাবে পরিচয়পত্র প্রদান প্রক্রিয়ায় জড়িত ছিলেন। এর কারণ হিসেবে বলা হয় যে, তাদের সাথে মরো অভিবাসীদের জাতিগত সম্পর্ক রয়েছে, যা তাদের এই কাজে প্রলুব্ধ করেছে অথবা এতে তাদের আর্থিক স্বার্থ জড়িত ছিল।\nতবে দক্ষিণ ফিলিপাইনের মিন্দানাও বিশ্ববিদ্যালয়ের সমাজবিজ্ঞান বিভাগের স্থানীয় দুই গবেষক মাইফেল জোসেফ পালুগা ও আন্দ্রেয়া মালায়া রাগরাজিও এক গবেষণায় উল্লেখ করেন যে, সাবাহে মিন্দানাও থেকে মরো অভিবাসীদের ব্যাপক অনুপ্রবেশ আংশিকভাবে সাবাহের কিছু রাজনীতিবিদের কারণেও উৎসাহিত হয়েছিল। বিশেষ করে সাবাহের মুসলিম-নেতৃত্বাধীন দল ইউএসএনও ও সাবাহ পিপলস ইউনাইটেড ফ্রন্ট (বার্জায়া)-এর শাসন পতনের পর কিছু রাজনীতিবিদ নিজেকে নতুন করে সুলুর সুলতান হিসেবে প্রতিষ্ঠিত করতে চেয়েছিলেন, যা অভিবাসন প্রবাহকে আরও বাড়িয়ে দেয়।\nএছাড়াও ইন্দোনেশীয় শ্রমিকরা অভিযোগ করেন যে, ফিলিপাইনের অবৈধ অভিবাসীদের আগমনের একটি বিশেষ কারণ হচ্ছে কিছু দায়িত্বজ্ঞানহীন নিয়োগকর্তা, যারা বিশেষ করে স্থানীয় কৃষি খাত এবং পাম তেলের বাগানগুলিতে নিযুক্ত ছিল। কারণ এই নিয়োগকর্তারা ক্ষমতার অপব্যবহার করে অভিবাসীদের কাজে লাগানোর সুযোগ সৃষ্টি করেন, যা অবৈধ অভিবাসনকে আরও উৎসাহিত করে।\n\n\n== আক্রমণের সময়রেখা ==\n\n\n=== আক্রমণ কৌশল ===\nতাদের আক্রমণের কৌশল ভিন্ন ভিন্ন হতো এবং এটি ভিন্ন ভিন্ন গোষ্ঠীর উদ্দেশ্যের ওপর নির্ভর করে নির্ণয় করা যায়। সাধারণত মরো জলদস্যু ও যোদ্ধারা হামলা চালিয়ে মালয়েশিয়া-ফিলিপাইন সীমান্ত অথবা কাছের কোনো দ্বীপে পালিয়ে যেত, বিশেষ করে যখন মালয় নিরাপত্তা বাহিনী তাদের কার্যকলাপ শনাক্ত করতে সক্ষম হতো। এসব জলদস্যু ও সশস্ত্র গোষ্ঠী সাধারণত নৌকার ইঞ্জিন, খাদ্য ও অন্যান্য প্রয়োজনীয় জিনিস চুরি করে, যা পরে বিক্রি করা যায়।\nকিছু ক্ষেত্রে তারা শহরগুলিতেও হামলা চালাতো এবং নিরীহ বেসামরিক মানুষকে হত্যা করত বা অপহরণ করে নিয়ে যেতো; যেমনটি লাহাদ দাতু ও সেম্পোর্না হামলায় দেখা যায়। অবৈধ ফিলিপিনো অভিবাসীরা এসব হামলায় গুরুত্বপূর্ণ ভূমিকা পালন করত। কারণ তারা পরবর্তী লক্ষ্য সম্পর্কে তথ্য প্রদান করে তাদের সাহায্য করত, যার প্রমাণ বিভিন্ন হামলায় পাওয়া গেছে।\nপরবর্তীতে মালয়েশীয় সশস্ত্র বাহিনীর নিরাপত্তা টহল বৃদ্ধি পাওয়ায় আবু সায়াফের মতো সশস্ত্র গোষ্ঠীগুলো তাদের কৌশল পরিবর্তন করে। এখন তারা বিশেষত বিদেশি জাহাজের ক্রুদের ওপর আক্রমণ করে তাদের অপহরণ করে থাকে। দক্ষিণ ফিলিপাইনে ফিলিপাইন সামরিক বাহিনীর অভিযানের ফলে অনেক সশস্ত্র গোষ্ঠী পালিয়ে গিয়ে সাবাহতে প্রবেশের জন্য নতুন কৌশল অবলম্বন করে। তবে তারা বড় বড় দলে না এসে ছোট ছোট দলে বিভক্ত হয়ে সাবাহে প্রবেশ করে, যাতে তারা মালয়েশিয়ার নিরাপত্তা বাহিনীর সন্দেহ এড়িয়ে চলতে পারে।\nস্থানীয় গ্রামবাসীদের দেওয়া তথ্য থেকে জানা যায় যে, আশেপাশে সামরিক অভিযান চলার পরপরই অনেক সন্দেহভাজন নতুন মানুষকে সমুদ্রপথে গ্রামে প্রবেশ করতে দেখা যায়। ধারণা করা হয়, এদের অনেকেই হামলাকারী ও অপহরণকারী গোষ্ঠীর সদস্য।\n\n\n=== বিংশ শতাব্দী ===\n১৯৬২ সালে সাতজন ফিলিপিনো মরো হাতে ছুরি, দা ও কুঠার নিয়ে কুনাক শহরে হামলা চালিয়ে স্থানীয় ব্যবসায়ীদের লুট করে বলে অভিযোগ পাওয়া যায়। পরের বছর ১৯৬৩ সালে তারা পুনরায় সেম্পোর্না শহরে হামলা চালিয়ে কয়েকজন বাসিন্দাকে হত্যা করে এবং বেশ কয়েকজনকে অপহরণ করে জিম্মি হিসেবে মুক্তিপণ দাবি করে।\n১৯৭৯ সালের অক্টোবরে লাহাদ দাতু থেকে সেম্পর্নায় যাওয়ার পথে ৪৮ জন যাত্রীবাহী একটি নৌকায় হঠাৎ হামলা চালানো হয় এবং সেটিকে আদাল দ্বীপে নোঙর করতে বাধ্য করা হয়। এরপর তিনজন যাত্রীকে গুলি করে হত্যা করা হয় এবং বাকি যাত্রীদের নিয়ে নৌকা ফিলিপাইনে নিয়ে যাওয়া হয়। তবে ফিলিপাইনের নিরাপত্তা বাহিনী দ্রুত তাদের উদ্ধার করে। হামলায় আটককৃত একজন মহিলাকেও গণধর্ষণ করা হয় বলে উল্লেখ করা হয়।\n১৯৮০ সালে ৬–৮ জনের একটি মরোর দল এম১৬ রাইফেল নিয়ে সেম্পোর্নার কাছাকাছি একটি ছোট দ্বীপে হামলা চালায় এবং ঘুমন্ত গ্রামবাসীদের হত্যা করে। এতে সাতজন গ্রামবাসী নিহত হয় এবং ১১ জন আহত হয়।\n১৯৮২ সালে মরোদের একটি দল তিম্বা-তিম্বা দ্বীপের একটি গ্রামে হামলা চালায়; সেখানে নির্বিচারে গুলি চালায়; ধনসম্পদ লুটপাট করে এবং শেষে স্থানীয় গ্রামবাসীদের হত্যা করে ফেরত চলে যায়।\n\n১৯৮৫ সালে সংঘটিত মরো হামলাটি সবচেয়ে ভয়াবহ বলে বিবেচিত হয়, যেখানে ২১ জন নিহত এবং ১১ জন আহত হয়। হামলার পর মালয়েশীয় সামুদ্রিক পুলিশ পাঁচ আক্রমণকারীকে হত্যা করলেও বাকিরা পালিয়ে যেতে সক্ষম হয়। ঘটনার পর এক ভুক্তভোগী বলেন,আমি নিজেদের স্থানীয় সরকারের ব্যাপারে অধিক চিন্তিত যে, তারা আমাদের এই সকল লুণ্ঠনকারীর হাত থেকে আমাদের কেন রক্ষা করতে পারছে না।১৯৮৭ সালে ১২ জন বন্দুকধারী বোহেইদুলাং দ্বীপের একটি কারখানায় ভয়াবহ হামলা চালিয়ে দুই জাপানি ব্যবস্থাপককে হত্যা করে এবং কয়েকজনকে আহত করে পালিয়ে যায়। এর ফলে নিরাপত্তা বিবেচনায় কোম্পানিটি তাদের কারখানা ইন্দোনেশিয়ায় স্থানান্তর করে।\n১৯৯৬ সালে মিন্দানাও থেকে দুটি আলাদা সশস্ত্র দল সেম্পোর্না শহরে হামলা চালায়। তারা দুটি দলে বিভক্ত হয়ে প্রথম দলটি একটি পুলিশ স্টেশনে মাছের বোমা নিক্ষেপ করে এবং দ্বিতীয় দলটি একটি স্বর্ণের দোকান থেকে প্রায় ১,০০,০০০ মালয়েশীয় রিঙ্গিত সমমূল্যের গহনা লুট করে পালিয়ে যায়। হামলার পরে পুলিশের সাথে গোলাগুলির সময় দুইজন হামলাকারী ধরা পড়ে এবং তাদের থেকে ২০০টি গুলি উদ্ধার করা হয়। তবে বাকিরা পালিয়ে যেতে সক্ষম হয়।\n১৯৯৬ সালের মার্চ মাসে ১০-২০ জনের অপর একটি মরো দল সেম্পোর্নার তিনটি আলাদা স্থানে একযোগে হামলা চালায়। প্রথম দলটি একটি পুলিশ সদর দপ্তরে আক্রমণ করে তাদেী সেখানে ব্যস্ত রাখে; দ্বিতীয় দলটি একটি কাছের পুলিশ স্টেশনে হামলা চালায় এবং তৃতীয় একটি দল হামলার সুযোগে একটি স্বর্ণের দোকান লুট করার জন্য পর্যাপ্ত সময় পায়। এই ঘটনার পর কাউকে গ্রেফতার করা সম্ভব হয়নি এবং মরো হামলাকারীরা প্রায় ২০০,০০০ মালয়েশীয় রিঙ্গিত নিয়ে পালিয়ে যায় বলে দোকানদার দাবি করেন।\n১৯৯৬ সালের জুলাই মাসে চারজন মরো সশস্ত্র ব্যক্তি তাউইয়ের একটি স্বর্ণের দোকানে হামলা চালিয়ে ১৫০,০০০ রিঙ্গিত মূল্যের গহনা লুট করে। তবে এক বন্দুকধারী ভুল করে তাউইয়ের একটি শরণার্থী গ্রামে ঢুকে গেলে পুলিশ তাকে গুলি করে হত্যা করে। এক ঘণ্টার অভিযানের পরে পুলিশের অভিযানে আরও পাঁচ হামলাকারী নিহত হয়।\n\n\n=== একবিংশ শতাব্দী ===\n\n২০০০ সালের দিকে সশস্ত্র জিহাদি গোষ্ঠী আবু সায়াফ একাধিক হামলায় বিপুল সংখ্যক জিম্মিকে অপহরণ করে। জিম্মিদের মধ্যে ১০ জন ইউরোপ ও মধ্যপ্রাচ্যের এবং ১১ জন মালয়েশীয় রেস্তোরা কর্মী ছিলেন। পরে ফিলিপাইনের নিরাপত্তা বাহিনী সুলু দীপপুঞ্জের জলো অঞ্চলে অভিযান চালিয়ে সমস্ত জিম্মিকে উদ্ধার করে। তবে এতে কোনো হতাহতের ঘটনা ঘটেনি।\n২০০৩ সালে ১০ জন মরো জলদস্যুর একটি দল ছয় জন বিদেশীকে অপহরণ করে। পরে তাদের মুক্তিপণ দিয়ে ফেরত নেওয়া হয়। ২০০৪ সালে আবু সায়াফ গোষ্ঠীর কিছু সদস্য দুইজন সারাওয়াকীয় ও একজন ইন্দোনেশীয়কে অপহরণ করে। ২০০৫ সালে পাঁচজন ফিলিপিনো মরো সেম্পোর্নার মাতাকিং দ্বীপের কাছে সান্দাকান-ভিত্তিক একটি ট্রেডিং কোম্পানির তিনজন ইন্দোনেশীয় ক্রুকে অপহরণ করে এবং পরবর্তীতে মুক্তিপণের বিনিময়ে তাদের ফেরত দেয়। \n২০১০ সালে বোয়ান দ্বীপপুঞ্জের কাছে ফিলিপাইনের জলসীমায় একটি নৌকা ঢুকে পড়লে ফিলিপিনো বন্দুকধারীরা জেলেদের সেই দলকে নৌকাসহ ধরে নিয়ে যায়। তবে পরে কোনও মুক্তিপণ ছাড়াই সমস্ত ক্রুকে ছেড়ে দেওয়া হয়। একই বছর সেবাংকত দ্বীপে চারজন সশস্ত্র ফিলিপিনো একজন সামুদ্রিক শৈবাল ব্যবস্থাপক এবং তত্ত্বাবধায়ককে অপহরণ করে। ১১ মাস পর উভয় ভুক্তভোগীকে মুক্তি দেওয়া হয়। ২০১১ সালে দশজন সশস্ত্র ফিলিপিনো একজন মালয়েশীয় ব্যবসায়ীকে অপহরণ করে।\n২০১৩ সালের ১১ ফেব্রুয়ারী প্রায় ১০০-২০০ জনের একটি দল মিন্দানাওয়ের তাউই-তাউইয়ের সিমুনুল থেকে সাবাহের লাহাদ দাতুতে নৌকায় করে পৌঁছায়, যাদের মধ্যে কিছু সশস্ত্র ব্যক্তিও ছিল। তাদের পাঠিয়েছিলেন সুলু সালতানাতের সিংহাসনের অন্যতম দাবিদার তৃতীয় জামালুল কিরাম। তাদের উদ্দেশ্য ছিল উত্তর বোর্নিওতে তাদের অমীমাংসিত আঞ্চলিক দাবি জাহির করা। এই সংঘর্ষের সময় ৫৬ জন হামলাকারী নিহত হয় এবং তাদের সাথে ৬ জন বেসামরিক নাগরিক ও ১০ জন মালয়েশীয় সেনাও নিহত হয়। ২০১৩ সালের নভেম্বর মাসে সন্দেহভাজন আবু সায়াফের সদস্যরা পম পম দ্বীপে একজন তাইওয়ানি নাগরিককে হত্যা করে এবং তার স্ত্রীকে অপহরণ করে নিয়ে যায়। ঘটনার এক মাস পর দক্ষিণ ফিলিপাইনে তার স্ত্রীকে মুক্তি দেওয়া হয়।\n২০১৪ সালের জানুয়ারী মাসে সাবাহ সীমান্তে বিদেশী উপাদান অনুপ্রবেশের প্রচেষ্টা মালয়েশিয়ার নিরাপত্তা বাহিনী কর্তৃক প্রতিহত করা হয়।  ২০১৪ সালের ২ এপ্রিল সেম্পোর্নার সিঙ্গামাটা অ্যাডভেঞ্চার্স রিফ অ্যান্ড রিসোর্ট থেকে একজন চীনা পর্যটক এবং একজন ফিলিপিনো নাগরিককে অপহরণ করা হয়। এর দুই মাস পর মালয়েশীয় ও ফিলিপিনো নিরাপত্তা বাহিনী সম্মিলিতভাবে তাদের উদ্ধার করে। ২০১৪ সালের ৬ মে সাবাহের লাহাদ দাতু এলাকার কাছে সিলামে একজন চীনা নাগরিককে অপহরণের আরেকটি ঘটনা ঘটে। পরে ১০ জুলাই তাকে মুক্তি দেওয়া হয়। ১৬ জুন কুনাক থেকে একজন মৎস্য প্রজননকারী ও একজন ফিলিপিনো কর্মীকে অপহরণ করা হয়।\n১০ ডিসেম্বর দুই ফিলিপিনো আলোচকের সহায়তায় মাছের খামার ব্যবস্থাপককে মুক্তি দেওয়া হয়, যাদের মধ্যে একজন মরো ন্যাশনাল লিবারেশন ফ্রন্টের নেতা ছিলেন। ১২ জুলাই মাবুল দ্বীপের মাবুল ওয়াটার বাংলো রিসোর্টে একজন পুলিশ সদস্যকে গুলি করে হত্যা করা হয় এবং আরেকজন নৌ পুলিশ সদস্যকে অপহরণ করা হয়। ৯ মাস বন্দী থাকার পর ২০১৫ সালের ৭ মার্চ সে পুলিশ সদস্যকে মুক্তি দেওয়া হয়। ৯ অক্টোবর পেনামপাঙে মালয় পুলিশ দুই ফিলিপিনো অবৈধ অভিবাসীকে হত্যা করে, যাদের সুলু যোদ্ধা হিসেবে চিহ্নিত করা হয়। সন্দেহভাজন উভয়েরই অপরাধমূলক কর্মকাণ্ডের রেকর্ড রয়েছে এবং তারা এলাকায় কমপক্ষে তিনটি ডাকাতির জন্য দায়ী ছিল। এই বছরের ১৭ অক্টোবর একজন মালয় মালিকের কাছে কাজ করা দুই ভিয়েতনামী জেলেকে ফিলিপিনো জলদস্যুরা গুলি করে আহত করে। পরে মালয়েশিয়ার নিরাপত্তা বাহিনী তাদের সকলকে উদ্ধার করে কোটা কিনাবালুর কুইন এলিজাবেথ হাসপাতালে প্রেরণ করে।\n২০১৫ সালের ১৫ মে মিন্দানাওতে সশস্ত্র আবু সায়াফ গোষ্ঠীর চারজন সদস্য সান্দাকানের একটি রিসোর্ট থেকে দুইজনকে অপহরণ করে এবং তাদের সুলুর পারাঙে নিয়ে যায়। তাদের মধ্যে একজনকে ছয় মাস বন্দী থাকার পর ৯ নভেম্বর মুক্তি দেওয়া হয় এবং মুক্তিপণের দাবি পূরণ না হওয়ায় অন্য একজনের শিরশ্ছেদ করা হয়। মালয়েশীয় কর্তৃপক্ষ শনাক্ত করেছিল যে, সাবাহে বেশ কয়েকটি অপহরণের ঘটনা মুক্তাদিল ভাই নামে পরিচিত ফিলিপিনো ভাইদের একটি দল ঘটিয়েছিল, যারা তাদের জিম্মিদের আবু সায়াফ গ্রুপের কাছে বিক্রি করে দিতো। সেই দলের পাঁচ মুক্তাদিল ভাইয়ের মধ্যে মিন্দাস মুক্তাদিল ২০১৫ সালের মে মাসে জোলোতে ফিলিপিনো পুলিশ কর্তৃক নিহত হন; কাদাফি মুক্তাদিল ২০১৫ সালের শেষের দিকে পুলিশের হাতে আটক হন; নিক্সন মুক্তাদিল এবং ব্রাউন মুক্তাদিল ২০১৬ সালের ২৭ সেপ্টেম্বর ফিলিপাইনের সামরিক বাহিনীর একটি অভিযানের সময় গ্রেপ্তারের বিরুদ্ধে প্রতিরোধ গড়ে তোলার পর নিহত হন এবং সর্বশেষ বাদং মুক্তাদিল তার ভাইদের হত্যার সময় গুলিবিদ্ধ হওয়ার পর দৌড়ানোর সময় আহত হয়ে মারা যান। পরবর্তীতে জোলোর কাছে সিয়াসি দ্বীপের মুসুসিয়াসি এলাকায় একটি পাম্প বোটে তার মৃতদেহ আবিষ্কৃত হয়।\n২০১৬ সালের ১ এপ্রিল ম্যানিলা থেকে আসা একটি টাগবোটে আরোহী চার মালয়েশীয় ব্যক্তিকে লিগিটান দ্বীপের তীরে পৌঁছানোর সময় অপহরণ করা হয়। তবে অন্যান্য ক্রুদের মধ্যে তিনজন মিয়ানমারের নাগরিক ও দুইজন ইন্দোনেশীয় ছিলেন এবং তাদের কোনও ক্ষতি হয়নি। প্রায় দুই মাস বন্দী থাকার পর সেই চার মালয়েশীয় জিম্মিকে পরে মুক্তি দেওয়া হয়। ১৫ এপ্রিল সেবু থেকে আসা হেনরি ও ক্রিস্ট নামের দুটি ইন্দোনেশীয় টাগবোটে ১০ জন যাত্রী নিয়ে আবু সায়াফ সদস্যরা আক্রমণ করে। এতে চারজন যাত্রীকে অপহরণ করা হলেও বাকি আরো পাঁচজন নিরাপদে ছিলেন। গুলিবিদ্ধ হয়ে একজন যাত্রী আহত হন; কিন্তু পরবর্তীতে মালয়েশিয়ার জলসীমায় পৌঁছানোর পর মালয়েশিয়ার সামুদ্রিক নিরাপত্তা বাহিনী ( মেরিটাইম এনফোর্সমেন্ট এজেন্সি) তাদের উদ্ধার করে। ফিলিপাইন সরকারের সহায়তায় ১১ মে চারজনকে মুক্তি দেওয়া হয়। ৯ জুলাই লাহাদ দাতু উপকূলের কাছে তিনজন ইন্দোনেশীয় জেলেকে অপহরণ করা হয়। ১৮ জুলাই লাহাদ দাতু উপকূলের কাছে পাঁচ জন মালয়েশীয় নাবিককেও অপহরণ করা হয়। ৩ আগস্ট মালয়েশিয়ার জলসীমায় আরও একজন ইন্দোনেশীয় নাবিককে অপহরণ করা হয়। তবে অন্য দুই নাবিক অক্ষত ছিলেন। এই ঘটনাটি ৫ই আগস্ট কেবল ভুক্তভোগীরা বর্ণনা করেন। শিরশ্ছেদের হুমকির পরও আবু সায়াফের বন্দী থেকে সেই দুই ইন্দোনেশীয় নাবিক জিম্মি পালিয়ে যেতে সক্ষম হয়। ১০ সেপ্টেম্বর মালয়েশিয়ার সাবাহের পম পম দ্বীপের তীরে তিনজন ফিলিপিনো জেলেকে অপহরণ করা হয়। ৯ জুলাই সাবাহ থেকে অপহৃত তিন ইন্দোনেশীয় জেলেকে ১৭ সেপ্টেম্বর মুক্তি দেওয়া হয়। ২৭ সেপ্টেম্বর একজন স্থানীয় নৌকাচালককে তার ট্রলার থেকে সাতজন সশস্ত্র ফিলিপিনো জঙ্গি অপহরণ করে এবং পরে তারা আরেকটি ইন্দোনেশীয় ট্রলারে আক্রমণ করলেও সেই দ্বিতীয় ঘটনায় কোনও অপহরণ ঘটেনি। ১ অক্টোবর নৌকার চালককে কোনো মুক্তিপণ ছাড়াই মুক্তি দেওয়া হয় এবং একই দিনে তিনজন ইন্দোনেশীয় জিম্মিকেও মুক্তি দেওয়া হয়। ১২ অক্টোবর কুদাতের কাছে টিগাবু দ্বীপের কাছে একটি পাম্প বোটে চারজন সশস্ত্র ব্যক্তি দুই জেলেকে আক্রমণ করে। একজন ইন্দোনেশীয় জেলে গুলিবিদ্ধ হন এবং সান্দাকানের ডাচেস অফ কেন্ট হাসপাতালে চিকিৎসাধীন ছিলেন। ২৪ অক্টোবর কুদাতের জাম্বোঙ্গান দ্বীপের কাছাকাছি আন্তর্জাতিক জলসীমায় তাগালগ ভাষাভাষী ছয়জন অজ্ঞাত বন্দুকধারী একটি মালয়েশীয় ট্রলার ডাকাতি করে এবং সেনা পোস্টের সাথে দীর্ঘ দূরত্বের কারণে ঘটনাটি তিনদিন পর ২৭ অক্টোবর স্থানীয় কর্তৃপক্ষকে জানানো হয়। ৩১ অক্টোবর বের্হালা দ্বীপের কাছে মালয়েশিয়ার নিরাপত্তা বাহিনী অপহরণের আরেকটি প্রচেষ্টা ব্যর্থ করে দেয়। ধারণা করা হয় যে, অপরাধীরা পালিয়ে যেতে সক্ষম হয়েছিল।\n৫ নভেম্বর ফিলিপাইনের তাউই-তাউই দ্বীপে অবস্থিত অজ্ঞাত বন্দুকধারীরা কুয়ালা কিনাবাতাঙ্গানের উপকূলের কাছে দুই ইন্দোনেশীয় ব্যক্তিকে অপহরণ করে। ৬ নভেম্বর সাবাহের তানজং লুক পিসুকে নিজেদের নৌকা থেকে আবু সায়াফ জঙ্গিরা একজন জার্মান মহিলা পর্যটককে গুলি করে হত্যা করে এবং তার প্রেমিককে অপহরণ করে। মুক্তিপণ দিতে ব্যর্থ হওয়ায় পরে জার্মান ব্যক্তির শিরশ্ছেদ করা হয়। ২০ নভেম্বর পাঁচজন আবু সায়াফ বন্দুকধারী সাবাহের লাহাদ দাতু থেকে দুই ইন্দোনেশীয় জেলেকে অপহরণ করে। তখন ফিলিপাইনের সামরিক বাহিনীকে তাদের আটকানোর জন্য জানানো হয়েছিল। প্রতিবেশী দেশগুলির সাথে সহযোগিতায় সাড়া দিয়ে ২০১৬ সালের শেষের দিক থেকে ফিলিপাইন কর্তৃপক্ষ ১০০ জনেরও বেশি আবু সায়াফ জঙ্গিকে হত্যা করে এবং ২০১৭ সালের শুরুতে তাদের আরও ৩০ জন সদস্য বিভিন্ন হামলায় নিহত হয়েছিল।\n২০১৭ সালের ৮ মার্চ একটি ভিয়েতনামি বাণিজ্যিক জাহাজকে স্থানীয় কর্তৃপক্ষ নিরাপদে মালয়েশিয়ার জলসীমায় পৌঁছে দেয়। কারণ তখন জাহাজের ক্যাপ্টেন ফিলিপাইনের জলসীমা থেকে ছয়জন ব্যক্তিসহ একটি সন্দেহজনক নৌকাকে তাদের জাহাজ অনুসরণ করতে দেখার কথা জানান।\n২৩ মার্চ ফিলিপাইন কর্তৃপক্ষ তাদের চলমান অভিযান চলাকালীন দুইজন মালয়েশীয় জিম্মিকে উদ্ধার করে। এরপর ২৬ মার্চ আরও তিনজন মালয়েশীয় জিম্মিকে উদ্ধার করা হয়।\nফিলিপাইন এবং মালয়েশীয় কর্তৃপক্ষের ধারাবাহিক যৌথ নিরাপত্তা অভিযানের ফলে এপ্রিল মাস থেকে আবু সায়্যাফ গোষ্ঠীর হামলার হার হ্রাস পেতে শুরু করে। মালয়েশিয়া সরকার ঘোষণা করেন যে, তাদের নৌবাহিনী সুলু ও সেলেবেস সাগরে ফিলিপাইন ও ইন্দোনেশীয় কর্তৃপক্ষের সঙ্গে যৌথ সামুদ্রিক টহল পরিচালনায় নেতৃত্ব দেবে। এর লক্ষ হবে সমুদ্র ডাকাতি নির্মূল করা এবং দীর্ঘদিন ধরে চলমান অপরাধ ও সন্ত্রাসী কার্যক্রম চিরতরে বন্ধ করে দেওয়া।\n২০০০ থেকে ২০১৬ সাল পর্যন্ত আবু সায়্যাফ গোষ্ঠী কর্তৃক ২০টি অপহরণের ঘটনা নথিভুক্ত করা হয়েছে। যেখানে মোট ৩৩ জন মালয়েশীয় ও ৩১ জন বিদেশী নাগরিককে মুক্তিপণের জন্য অপহরণ করা হয়েছে বলে উল্লেখ করা হয়েছে। ফিলিপাইনের দক্ষিণাঞ্চলে সামরিক বাহিনীর ব্যাপক আকারের অভিযান এবং এতে আবু সায়াফের অনেক গুরুত্বপূর্ণ নেতার নিহত হওয়ার ফলে ফিলিপাইন কর্তৃপক্ষ মালয়েশিয়ার পূর্ব উপকূল ও মধ্য ফিলিপাইনের পর্যটন দ্বীপের রেস্তোরা থেকে বিদেশীদের ব্যাপকভাবে অপহরণ করার একটি বড় পরিকল্পনা নস্যাৎ করে দিতে সক্ষম হয়। \n২০১৮ সালের ১১ই সেপ্টেম্বর সাবাহের পূর্ব উপকূলে কাজ করা দুই ইন্দোনেশীয় জেলেকে ফিলিপাইনের দস্যুরা অপহরণ করে। প্রায় দুই বছরের মধ্যে এটিই ছিল প্রথম অপহরণের ঘটনা। ২০১৯ সালের ১০ জুন লাহাদ দাতুর জলসীমা থেকে দক্ষিণ ফিলিপাইনের জলদস্যুরা আরও দশজন সমুদ্র যাযাবরকে অপহরণ করে। ২২ জুন অপহৃতদের মধ্যে নয়জনকে কোনো ক্ষতি না করেই বিনা মুক্তিপণে মুক্তি দেওয়া হয়। ৪ সেপ্টেম্বর গভীর রাতে মালয়েশিয়ার জলসীমায় সন্দেহজনকভাবে চলাফেরা করা দুইটি বিদেশি নৌকা যাচাই করার সময় হঠাৎ দুইজন সশস্ত্র ফিলিপিনো ব্যক্তি টহলরত মালয়েশীয় বাহিনীর ওপর গুলি চালায়। জবাবে পাল্টা গুলিতে তাদের সবাইকে হত্যা করা হয়। তবে অন্য নৌকাটি সতর্কবার্তা উপেক্ষা করে অন্ধকারে ফিলিপাইনের দক্ষিণ দিকে পালিয়ে যায়।\n২০২০ সালের আগস্টেে এমএনএলএফ চেয়ারম্যান নুর মিসুয়ারি আবু সায়াফের উপ-কমান্ডার আন্দুল জিহাদ ইদাং সুসুকানকে ফিলিপাইন জাতীয় পুলিশের কাছে হস্তান্তর করেন, যে চার মাস আগে দাভাও শহরে মিসুয়ারির কাছে আত্মসমর্পণ করেছিল।\n২০২২ সালের মধ্যে কথিত ইসলামিক স্টেটের পূর্ব এশিয়া প্রদেশ ইন্দোনেশিয়ায় তাদের সাবেক আইএস গোষ্ঠী এবং থাইল্যান্ডের কিছু জিহাদিদের অন্তর্ভুক্ত করে। পরবর্তীতে কথিত সেই আইএস সদস্যরা দক্ষিণ থাইল্যান্ডের বিদ্রোহে জড়িয়ে পড়ে এবং ২০২২ সালের ১৫ এপ্রিল পাত্তানিতে নিজেদের প্রথম হামলার দায় স্বীকার করে।\n২০২৩ সালে ফিলিপাইন সরকার ঘোষণা করে যে, সুলু প্রদেশ এখন আবু সায়াফ মুক্ত। তবে ডিসেম্বরে তারা মিন্দানাও রাজ্য বিশ্ববিদ্যালয়ে একটি প্রাণঘাতী বোমা হামলার দায় স্বীকার করে।\n২০২৪ সালের ২২ মার্চ ফিলিপাইন সরকার ঘোষণা করেছিল যে, আবু সায়াফকে সম্পূর্ণরূপে ধ্বংস করা হয়েছে এবং এটি তাদের দীর্ঘদিনের জিহাদী বিদ্রোহের সমাপ্তি নির্দেশ করে। তবে গোষ্ঠীটি এখনও সক্রিয় এবং ফিলিপাইনের নিরাপত্তা বাহিনীর ওপর হামলা চালিয়ে যাচ্ছে।\n২০২৪ সালের ২৪ এপ্রিল আবু সায়াফের জিহাদিরা বাসিলানের হাজি মোহাম্মদ আজুলে পুলিশের সঙ্গে একটি সংক্ষিপ্ত বন্দুকযুদ্ধে লিপ্ত হয়, যেখানে অন্তত একজন জিহাদি নিহত হয়। এরপর লাগাতার সামরিক অভিযানের ফলে ২০২৪ সালের এপ্রিল মাসের পরে গোষ্ঠীটি প্রায় নিষ্ক্রিয় হয়ে পড়ে।\n২০২৪ সালের ২৩ ডিসেম্বর বাসিলান প্রদেশে অজ্ঞাত বন্দুকধারীদের হামলায় ফিলিপাইন সশস্ত্র বাহিনীর গোয়েন্দা সংস্থার (আইএসএএফপি) তিন সদস্য নিহত হন। তবে ২৬ ডিসেম্বর শেষ অবশিষ্ট সদস্যরা কর্তৃপক্ষের কাছে আত্মসমর্পণ করার পর বাসিলানকে আনুষ্ঠানিকভাবে আবু সায়াফ মুক্ত ঘোষণা করা হয়।\nসাবাহে অবস্থিত ইন্দোনেশীয় দূতাবাসের পক্ষ থেকে সতর্কবার্তা জারির পর মালয়েশিয়া তাদের নজরদারি আরও বাড়িয়ে দিয়েছিল। দূতাবাস জানায় যে, আবু সায়াফ গোষ্ঠীটি পূর্ব উপকূলে মুক্তিপণের জন্য নতুন করে হামলার পরিকল্পনা নিয়ে সংগঠিত হচ্ছে।\n\n\n== হুমকি এবং প্রভাব ==\n\n\n=== নিরাপত্তা ===\n\nব্রিটিশ ঔপনিবেশিক যুগে উপনিবেশিক ব্রিটিশ সেনা ও নৌবাহিনী মরোদের পক্ষ থেকে প্রচুর আক্রমণ ও প্রতিরোধের সম্মুখীন হয়, যার ফলে ১৮৪৬ সালে হেনরি কেপেল এবং জেমস ব্রুক উত্তর বোর্নিওতে জলদস্যুদের নিবাস খুঁজে বের করার জন্য মোতায়েন হয়েছিল। জলদস্যুদের সাথে দীর্ঘ লড়াইয়ের পর তারা লাহাদ দাতুর টুঙ্কুতে অবস্থিত জলদস্যুদের সর্বশেষ আস্তানা ধ্বংস করতে সক্ষম হয়। তবে তাদের দমন করা যায়নি। কারণ আক্রমণের স্বীকার হলে তারা সীমান্ত অঞ্চল বা দুর্গম অঞ্চলে গাঁ ঢাকা দিতো এবং পরবর্তীতে সুযোগ বুঝে পুনরায় সংগঠিত হয়ে হামলা চালাতো।\n২০১৩ সালের দিকে সর্বশেষ অনুপ্রবেশের ঘটনার পর মালয়েশিয়ার সরকার সীমান্তে নিরাপত্তা পরিপূর্ণ  জোরদার করার লক্ষে পূর্ব সাবাহ নিরাপত্তা কমান্ড (ইএসএসসিওএম) ও পূর্ব সাবাহ নিরাপত্তা অঞ্চল (ইএসএসজেএনই) প্রতিষ্ঠা করেন এবং সাবাহে আরও শক্তি মোতায়েন করেন। এছাড়াও মোরো জলদস্যু এবং আবু সায়াফের আক্রমণ মোকাবেলায় মালয়েশিয়ার সরকার পূর্ব সাবাহ জলসীমায় কারফিউ জারি করার সিদ্ধান্ত নেয় এবং পূর্ব উপকূলে অবস্থিত প্রতিটি ছোট বসতিতে সন্দেহজনক কার্যকলাপ সনাক্ত করতে রাডার ব্যবহার শুরু করে। সাবাহ প্রদেশের প্রাক্তন মুখ্যমন্ত্রী হারিস সালেহ ফেডারেল সরকারের কাছে রাজকীয় মালয়েশীয় বিমান বাহিনীর (আরএমএএফ) ঘাঁটি পেনাংয়ের বাটারওয়ার্থ থেকে লাবুয়ানে স্থানান্তর করার প্রস্তাব পুনর্বিবেচনা করার আহ্বান জানিয়েছিল। তিনি পূর্ব সাবাহের নিরাপত্তার স্বার্থে বিমান বাহিনীর ঘাঁটি তাওয়াউতে স্থানান্তরিত করার পরামর্শ দেন। পরিবহনমন্ত্রী লিও টিওং লাই ইয়ং টেক লির প্রস্তাব অনুযায়ী সমগ্র সাবাহ জুড়ে পূর্ব সাবাহ নিরাপত্তা কমান্ড ও পূর্ব সাবাহ নিরাপত্তা অঞ্চলের এলাকা সম্প্রসারণের প্রস্তাব করেন।\n২০১৫ সালের ২৩ জানুয়ারী রাজকীয় ব্রুনাই বিমান বাহিনী প্রতিবেশী মালয়েশীয় বিমান বাহিনীকে চারটি এস-৭০ এ ব্ল্যাক হক উপহার দেয়। জবাবে মালয় কর্তৃপক্ষ জানায়, যে মরোদের আরও সম্ভাব্য আক্রমণ থেকে সাবাহকে রক্ষা করার জন্য সরকার উপলব্ধ শক্তির পাশাপাশি এটি ব্যবহার করবে। ২০১৪ সালে বারাক ওবামার মালয়েশিয়া সফরের সময় দুই দেশের মধ্যে স্বাক্ষরিত বেশ কয়েকটি চুক্তির অংশ হিসেবে ২৮ ফেব্রুয়ারী মার্কিন যুক্তরাষ্ট্র পূর্ব সাবাহ নিরাপত্তা কমান্ডের জন্য ১২টি নৌযান সরবরাহ করে।\n\nমালয় সরকারের পক্ষ থেকে বিভিন্ন উদ্যোগ ও শক্তি সরবরাহ করা সত্ত্বেও পূর্ব সাবাহে সীমান্তবর্তী অপরাধ ক্রমশ বৃদ্ধি পেয়েছে। কারণ মুক্তিপণ আদায়ের জন্য অপহরণকারী গোষ্ঠীগুলির কাছে শক্তিশালী গোয়েন্দা তথ্য থাকে। কারণ তাদের আত্মীয়স্বজন ও পরিবার সাবাহে বাস করে এবং এই কারণে কখনোই তাদের পরিপূর্ণভাবে দমন করা যায়নি।\n২০১৭ সালের একটি তদন্ত প্রতিবেদনে প্রকাশিত হয় যে, মালয়েশিয়ায় আটক কিছু জঙ্গি সদস্য রাজধানী কুয়ালালামপুরে নিরাপত্তারক্ষী অথবা মালয়েশিয়ার পিপলস ভলান্টিয়ার কর্পসের (আরইএলএ) সদস্য হিসেবে কাজ করেছিল। এটি খুবই উদ্বেগজনক ছিল; কারণ এর মাধ্যমে তারা সহজেই গুরুত্বপূর্ণ নিরাপত্তা সংস্থার ভেতরে প্রবেশ করতে পারত।\nতাই পূর্ব সাবাহ নিরাপত্তা কমান্ডের নিরাপত্তা সমন্বয়ক গোয়েন্দা কর্মকর্তা হাসিম জাস্তিন তখন মালয়েশিয়ার নিয়োগকর্তাদের সতর্ক করে দেন যে, ফিলিপাইনের নাগরিকদের নিয়োগ দেওয়ার ক্ষেত্রে বিশেষ সতর্কতা অবলম্বন করা উচিত; বিশেষ করে যারা সুলু দ্বীপপুঞ্জ এবং মিনদানাও থেকে আসে। কারণ পুলিশের তদন্ত ও আন্তর্জাতিক সংবাদ প্রতিবেদন অনুযায়ী, তাদের অনেকেই অপহরণকারী গোষ্ঠীর গুপ্তচর হিসেবে কাজ করছে। এই ব্যক্তিরা মালয়েশিয়ার অভ্যন্তরে থেকে অপরাধী চক্রের জন্য গুরুত্বপূর্ণ তথ্য সংগ্রহ করে এবং দেশের সার্বিক নিরাপত্তার জন্য হুমকি সৃষ্টি করছে।\nহাসিম জাস্তিন আরও পরামর্শ দেন যে, যদি কোনো ফিলিপিনো ব্যক্তি (বিশেষ করে যারা অবৈধ উপায়ে প্রজেক্ট আইসি-এর মাধ্যমে মালয়েশীয় নাগরিকত্ব পেয়েছে) বারবার অপরাধমূলক কর্মকাণ্ডে জড়িয়ে পড়ে, তাহলে তার নাগরিকত্ব বাতিল করা উচিত এবং তার পুরো পরিবারকে ফিলিপাইনে ফেরত পাঠানো উচিত। এছাড়াও তিনি প্রস্তাব করেন যে, সাবাহ রাজ্যের পূর্বাঞ্চলের অপরাধপ্রবণ গ্রামগুলোর মধ্যে থাকা স্থান বা ব্যক্তির ফিলিপিনো নাম পরিবর্তন করে স্থানীয় সাবাহান রীতি অনুযায়ী নাম রাখা উচিত, যাতে অপরাধী গোষ্ঠীগুলোর শেকড় দুর্বল হয় এবং স্থানীয় সম্প্রদায়ের নিরাপত্তা নিশ্চিত করা যায়।\n২০১৮ সালে পূর্ব সাবাহ নিরাপত্তা কমান্ডের প্রধান হাজানি গাজালি একই ধরনের উদ্বেগ প্রকাশ করেন। তিনি বলেন, ফিলিপাইনের অপহরণকারী দলগুলো সাবাহতে দীর্ঘদিন ধরে অবৈধভাবে বসবাসরত তাদের আত্মীয়-স্বজনের মাধ্যমে তথ্য সংগ্রহ করে। এই অবৈধ বসবাসকারীরা অপরাধীদের সহায়তা করছে এবং অপহরণের ঘটনা বাড়িয়ে তুলছে। তাই তাদের বিষয়ে বিশেষ ব্যবস্থা নেওয়া প্রয়োজন।\nএদিকে রাজকীয় মালয়েশিয়া পুলিশ ও মালয়েশিয়ার উপ-প্রধানমন্ত্রী সাবাহর পূর্ব উপকূলে বার্টার ট্রেড বা বিনিময়ভিত্তিক বাণিজ্য নিষিদ্ধ করার প্রস্তাব দেন। কারণ, তিনি ধারণা করেন যে, এই বাণিজ্য শুধু ফিলিপাইনের জন্যই সুবিধাজনক ছিল এবং এটি দিন দিন মালয়েশিয়ার জাতীয় নিরাপত্তার জন্য হুমকি হিসেবে দেখা দিচ্ছে; যা বাস্তবও বটে।\nপরবর্তীকালে মালয়েশিয়া কর্তৃপক্ষ এই নিষেধাজ্ঞা কার্যকর করে। যদিও এটি মালয়েশিয়ার বিরোধী দল এবং ফিলিপাইনের নিকটবর্তী দ্বীপগুলির বাসিন্দাদের প্রবল বিরোধিতার সম্মুখীন হয়। কারণ নিষেধাজ্ঞার ফলে তাদের অঞ্চলে নিত্যপ্রয়োজনীয় জিনিসপত্রের দাম বেড়ে যায়। তবে সাবাহর স্থানীয় বাসিন্দা এবং রাজনীতিবিদরা এই সিদ্ধান্তকে স্বাগত জানান। কারণ এটি অপহরণ এবং অপরাধপ্রবণতা কমাতে সহায়ক হবে বলে মনে করা হয়েছিল।\nএরপর ২০১৭ সালের ১ ফেব্রুয়ারি থেকে কর্তৃপক্ষের আদেশক্রমে এই বিনিময়ভিত্তিক বাণিজ্য আবার শুরু করা হয়। তবে সেখানে নতুন করে কঠোর নিরাপত্তা ব্যবস্থা গ্রহণ করা হয়। মালয়েশিয়া ও ফিলিপাইন উভয় দেশের কর্তৃপক্ষ নিজেদের সীমান্তে কঠোর নজরদারি শুরু করে এবং নিরাপত্তা ব্যবস্থা জোরদার করে।\nফিলিপিনো জঙ্গিদের যেকোনো হুমকি প্রতিহত করতে মালয়েশিয়া, ফিলিপাইন ও ইন্দোনেশিয়া তাদের সমুদ্র এলাকায় যৌথভাবে টহল দিতে সম্মত হয়েছে। এছাড়া তিনটি দেশ যৌথ বিমান টহলের বিষয়ে আরও একটি চুক্তি স্বাক্ষর করে। ২০১৫ সালের ২ মার্চ বেতন বিরোধের জেরে প্রাক্তন সাবাহ মুখ্যমন্ত্রীর ভাগ্নে হত্যার পর একজন ফিলিপিনো কর্মীকে গ্রেপ্তার করা হয়েছিল। ২০১৬ সালের ২২ ফেব্রুয়ারী একটি কোল্ট পিস্তল আবিষ্কার হওয়ার পর চার ফিলিপিনো শরণার্থীকে গ্রেপ্তার করা হয়েছিল। তেলিপকের একটি শরণার্থী বসতি প্রকল্পে তাদের ইসুজু ডি-ম্যাক্স গাড়িতে ৪৫ ও ৩৯ সাইজের বুলেট পাওয়া যায়।\nসেই বছরের ২৩ সেপ্টেম্বর সান্দাকানের একটি খোলা প্রাঙ্গণে একটি এম১৬ রাইফেল ও ম্যাগাজিন উদ্ধারের পর একজন অবৈধ ফিলিপিনো অভিবাসীকে নিজের মেয়েসহ গ্রেপ্তার করা হয়েছিল। ৭ই অক্টোবরে মালয়েশীয় কর্তৃপক্ষ জঙ্গি গোষ্ঠীর সাথে সহযোগিতার সন্দেহে সাবাহর বাসিন্দা এবং দক্ষিণ ফিলিপাইনের ব্যক্তিদের ১০ জনের একটি সন্দেহভাজন দল গ্রেপ্তার করে। ৮ ডিসেম্বর তিনজন সশস্ত্র ফিলিপিনো অপহরণকারী–যাদের আবু সায়াফের সদস্য বলে মনে করা হয়– মালয়েশিয়ার নিরাপত্তা বাহিনীর গুলিতে নিহত হয় এবং লাহাদ দাতু থেকে একজন জেলেকে অপহরণের চেষ্টা করার সময় আরও দুজনকে গ্রেপ্তার করা হয়। তবে তাদের অপর দুই বন্দুকধারী একজন জিম্মিকে নিয়ে পালিয়ে যেতে সক্ষম হয় কিন্তু গুলিবিনিময়ের পর তারাও নিখোঁজ হয়। ফিলিপাইন কর্তৃপক্ষ নিশ্চিত করেছে যে বন্দুকধারীরা সকলেই আবু সায়াফ গোষ্ঠীর সদস্য এবং নিহত বন্দুকধারীদের মধ্যে একজন আবু সায়াফের কুখ্যাত নেতা ছিল, যারা পূর্বে বিদেশী নাগরিকদের সাথে জড়িত আরও বেশ কয়েকটি অপহরণের মামলায় অভিযুক্ত ছিল। ১২ ডিসেম্বর কুনাকে পুলিশের সাথে বন্দুকযুদ্ধে দুই সশস্ত্র বন্দুকধারী নিহত হয়। উভয় সন্দেহভাজন ব্যক্তির কাছেই ঘরোয়াভাবে তৈরি ছোট বন্ধুক, একটি এয়ারগান, একটি কোল্ট. ৪৫ পিস্তল, একটি .৩৮ রিভলবার, একটি ছুরি (পরাং) বেশ কয়েকটি এম১৬ রাইফেলের গুলিসহ ( মালয়েশিয়ার নিরাপত্তা বাহিনী যে সংস্করণটি ব্যবহার করে এটি তার থেকে আলাদা ছিল) অন্যান্য বিভিন্ন সাইজের গুলি এবং কার্তুজ ও মাদকের প্যাকেট পাওয়া যায়। তবে তাদের কারো কাছে কোন নথি পাওয়া যায়নি। সন্দেহভাজন উভয়ই মাদক ব্যবসায়ী এবং পূর্ব উপকূলীয় এলাকায় বেশ কয়েকটি ডাকাতির সাথে জড়িত ছিল বলে ধারণা করা হয়। ২৯ ডিসেম্বর কুদায় একজন ফিলিপিনো ব্যক্তির আক্রমণে ৪২ বছর বয়সী একজন স্থানীয় ব্যক্তি নিহত হয়। তাকে কুপিয়ে হত্যা করা হয় এবং তার স্ত্রী ও তাদের তিন সন্তানকে গুরুতর আহত হয়।\n২০১৭ সালের ৭ জানুয়ারী একজন অবৈধ ফিলিপিনো মরোকে স্থানীয় পুলিশ গুলি করে আহত অবস্থায় পুনরায় গ্রেপ্তার করে, যিনি ২০১৬ সালের অক্টোবরে সাবাহ কারাগারে ১৩টি ফৌজদারি অপরাধের জন্য নিজের প্রাপ্ত সাজা ভোগ করেছিলেন। কারণ তিনি প্রথমে গ্রেপ্তারে বাধা দেন এবং নিজের অপরাধমূলক কর্মকাণ্ড শেষে ফিরে আসার সময় পথে ধরা পড়লে একজন পুলিশ সদস্যকে আহত করার চেষ্টা করে।  ৩ এপ্রিল একজন ফিলিপিনো পুরুষ নিজের স্ত্রীকে ছুরিকাঘাত করে উত্তেজিতভাবে দৌড়ে যাওয়ার পর এবং বারবার সতর্ক করে পুলিশ সদস্যরা তাকে থামানোর চেষ্টা করে তাকে তাদের আহত করে আটক করার চেষ্টা করে। কিন্তু সে সতর্কবাতা উপেক্ষা করে পালিয়ে যাওয়ার চেষ্টা করলে পুলিশ তাকে গুলি করে হত্যা করে।\n৬ এপ্রিল আবু সায়াফ সশস্ত্র গোষ্ঠীর মতাদর্শ সমর্থন করার জন্য আরেক ফিলিপিনো ব্যক্তিকে আদালতে অভিযুক্ত করা হয়। ১৫ এপ্রিল পেনামপাং- এ এক স্থানীয় কিশোরকে ফিলিপিনো অভিবাসীদের একটি দল আক্রমণ করে এবং ছুরিকাঘাতের মাধ্যমে আহত করে। ৩০শে এপ্রিল মালয়েশিয়ার বাগানে কর্মরত একজন ফিলিপিনো বিদেশী কর্মী তার এক বন্ধুর কাছে একটি ঘটনা বর্ণনা করেন, যার ফলে পরে লাহাদ দাতুতে সশস্ত্র লোকদের দেখা পাওয়া গেলে সে ব্যাপারে পুলিশকে জানানো হয়। তারা হঠাৎ তাকে ধরে ফেলে আটক করে রাখে। সে তাদের উদ্দেশে বলে যে, তারা কেবল (বিদ্রোহীরা) সাবাহের জনগণকে রক্ষা করতে চায়। নিরাপত্তা বাহিনী কর্তৃক ব্যাপক নজরদারি শুরু করার পর, সংশ্লিষ্ট এলাকায় কোনো সশস্ত্র ব্যক্তির উপস্থিতি প্রমাণ করা যায়নি। দুই সপ্তাহ পর সেই ফিলিপিনো ব্যক্তির কাছে জিজ্ঞাসাবাদ করা হয় যে, সে কেন এমন ঘটনা উল্লেখ করেছিল। উত্তরে তিনি অনেক অজুহাত দেখান। তখন কর্তৃপক্ষ সতর্ক করে দেয় যে, সামনে এমন মিথ্যা বর্ণনা উল্লেখ করার প্রমাণ পাওয়া গেলে তাদের কঠোর শাস্তি দেওয়া হবে।  কর্মীটি স্থানীয় লোকদের কাছে ব্যাখ্যা করে যে, স্থানীয় সরকারি কর্তৃপক্ষকে তার এই ঘটনার কথা জানালে তার গ্রেপ্তার হওয়ার ভয় রয়েছে। কারণ সে রাজ্যে অবৈধভাবে কাজ করে। এর ফলে পরে তাকে গ্রেপ্তার করা হয় এবং কর্তৃপক্ষ জনসাধারণকে আশ্বস্ত করে যে, পুলিশ লোকটির দাবির কোনো প্রমাণ না পাওয়া সত্ত্বেও তার মামলা বন্ধ রাখবে না এবং ব্যাখ্যা কর্তৃপক্ষ ব্যাখ্যা করে যে, তার গ্রেপ্তার মিথ্যা প্রতিবেদন দেওয়ার কারণে নয় বরং অভিবাসনমূলক অপরাধের কারণে হয়েছে।\n২রা মে একজন বেকার ফিলিপিনো ব্যক্তিকে একটি নির্মাণস্থলে অনুপ্রবেশ না করার জন্য বার বার সতর্ক করা হলে সে একজন নিরাপত্তারক্ষীকে আক্রমণ করে এবং পরে তাকে গ্রেপ্তার করা হয়। ধস্তাধস্তির সময় সন্দেহভাজন ব্যক্তি ছুরি উঁচিয়ে ধরতে শুরু করে এবং জেলে গেলেও সাজা শেষ হওয়ার পরপরই তাকে খুঁজে বের করার হুমকি দিলে রক্ষী তাকে মাটিতে ফেলে দিতে সক্ষম হন। পরে সন্দেহভাজন ব্যক্তিকে কোনো বৈধ ভ্রমণ নথি ছাড়াই রাজ্যে আসার জন্য রিমান্ডে নেওয়া হয়। ১০ মে একজন স্থানীয় মহিলাকে একজন মাদকাসক্ত ফিলিপিনো পুরুষ জিম্মি করে যখন সন্দেহভাজন ব্যক্তি একটি বাড়িতে ডাকাতি করতে ব্যর্থ হয়। সন্দেহভাজন ব্যক্তিটি স্থানীয় একজন পথচারীকে তুলে নিয়ে মহিলার দিকে ছুরি তাক করে তার গলা কেটে ফেলার হুমকি দেয়।\nফিলিপাইন কর্তৃপক্ষ দক্ষিণ ফিলিপাইনে কঠোর ভ্রমণ নিয়ম কার্যকর করার পর যারা পূর্বে কোনো প্রকার নথিপত্র ছাড়া অবৈধভাবে সাবাহতে প্রবেশের চেষ্টা করছিল তাদের সংখ্যা হ্রাস পেতে শুরু করেছে। এই কঠোরতা আরোপ করা হয়েছিল একজন ফিলিপিনো অপরাধী ব্যক্তির স্বীকারোক্তির পর, যে আগে সাবাহর রাজধানীর একটি বাড়িতে ডাকাতি করার চেষ্টা করে এবং অর্থের অভাবে দেশে ফিরতে না পেরে সে এক স্থানীয় পথচারীকে জিম্মি করে মুক্তিপণ আদায়ের চেষ্টা করে।\n২৯ সেপ্টেম্বর পুলিশের গ্রেপ্তারি চেষ্টার সময় একজন ফিলিপিনো ব্যক্তি–যিনি আগে বেশ কয়েকটি ডাকাতি ও অপহরণের পরিকল্পনায় জড়িত ছিলেন–পুলিশের দিকে গুলি চালালে জবাবে পুলিশ তাকে গুলি করে হত্যা করে। ১৩ নভেম্বর ইতোপূর্বে একবার নির্বাসিত হওয়ার পর পুনরায় অবৈধভাবে সাবাহতে প্রবেশ করে সশস্ত্র ডাকাতি করা এক ফিলিপিনো অভিবাসীকে তাওয়াউ শহরে একটি কনভেনিয়েন্স স্টোর ডাকাতি করার সময় গ্রেপ্তার করা হয়। পূর্বে তাকে অপরাধে জড়িত থাকার সন্দেহে সাবাহ থেকে বিতাড়িত করা হয়েছিল।\n৪ ডিসেম্বর লাহাদ দাতুর সিলাম উপকূলে পুলিশের সঙ্গে গুলি বিনিময়ের সময় আবু সায়াফ গোষ্ঠীর সাথে সংশ্লিষ্ট এক ফিলিপিনো ব্যক্তিকে গুলি করে হত্যা করা হয়। ২০১৮ সালের ১৩ ফেব্রুয়ারী তেলিপকের কাইউ মাদাং রোডে ১৭টি বাড়ি ভাঙচুরের ঘটনায় জড়িত একজন ফিলিপিনো অপরাধীকে পুলিশ গুলি করে হত্যা করে। পুলিশ তাকে গ্রেপ্তার করতে গেলে সে প্রতিরোধ করে এবং পুলিশ সদস্যদের উপর ধাওয়া করার সময় বেশ কয়েকটি গুলি ছুঁড়ে দেয়। জবাবে পুলিশের গুলিতে সে নিহত হয়। ২২ ফেব্রুয়ারী একদল অজ্ঞাত বন্দুকধারী কিনাবাতাঙ্গানের জলে মাছ ধরতে থাকা সাবাহ জেলেদের গুলি করে হত্যা করে, ধারণা করা হয় যে তারা ফিলিপাইনের প্রতিবেশী দ্বীপপুঞ্জ থেকে এসেছিল। ২৭ শে ফেব্রুয়ারী তাউইতে তিনজন ভারী অস্ত্রধারী ব্যক্তিকে পুলিশ গুলি করে হত্যা করে। সন্দেহভাজন ব্যক্তিরা যখন বুঝতে পারে যে, তাদের পিছনে পিছনে ধাওয়া করা হচ্ছে তখন তারা পুলিশকে এলোপাথাড়ি গুলি করে এবং পুলিশের জবাবি গুলিতে তারা নিহত হয়। ৮ মে লাহাদ দাতু উপকূলে টহলরত মালয় নৌবাহিনীর উপর আক্রমণ করার পর সাবাহ কর্তৃপক্ষ চারজন বন্দুকধারীকে গুলি করে হত্যা করে। ২০ সেপ্টেম্বর আরও দুই বন্দুকধারীকে গুলি করে হত্যা করা হয়। ২৪ ডিসেম্বর সাবাহ ও লাবুয়ান উভয় স্থানে বিভিন্ন ফিলিপিনো শরণার্থী বসতিতে অভিযান চালিয়ে কর্তৃপক্ষ অনেক বিপজ্জনক অস্ত্র জব্দ করে, যার মধ্যে অবৈধ ফিলিপিনো অভিবাসীদের অনেকের কাছে থাকা মাদকদ্রব্যও অন্তর্ভুক্ত রয়েছে। পরবর্তীতে অভিযুক্তদের অভিযানের মাধ্যমে আটক করা হয়।  ২৮শে ডিসেম্বর লাহাদ দাতুর কাম্পুং জাওয়ায় ফিলিপাইনের পরিচয়পত্রধারী একজন সশস্ত্র অবৈধ অভিবাসীকে গুলি করে হত্যা করা হয়, যখন তিনি জনসাধারণের কাছ থেকে গোপন সংবাদের ভিত্তিতে একটি বাড়িতে তাকে তল্লাশি করতে আসা টহলরত পুলিশ সদস্যদের দিকে নিজের বন্দুক তাক করে গুলি করার প্রস্তুত নেন।\n২০১৯ সালের ১৩ জানুয়ারী তেলিপকে ২ বছর বয়সী একটি শিশুকে একজন পথচারী কর্তৃক জিম্মি করার আরেকটি ঘটনা ঘটে, যেখানে পুলিশের সাথে ৫ ঘন্টা আলোচনার পর সন্দেহভাজন ব্যক্তিকে গুলি করে হত্যা করা হয়। সন্দেহভাজন ব্যক্তিটির পরিচয় এখনও নিশ্চিত করা যায়নি। তবে আলোচনার সময় সন্দেহভাজনকে সুলুক ভাষায় কথা বলতে শোনা যায় এবং পুলিশ তার কাছে কোনও পরিচয়পত্র পাওয়া না যাওয়ায় তাকে বিদেশী বলেও উড়িয়ে দেয়নি।\nএটি সামাজিক যোগাযোগমাধ্যমে সাবাহান সমাজের মুসলিম ফিলিপিনো সংস্কৃতির ক্রমবর্ধমান সহিংস আচরণের নিন্দা জানিয়ে আসা বেশিরভাগ মানুষের দ্বারাও সমর্থিত হয়েছে যে এসব সহিংসতা মূলত দক্ষিণ ফিলিপাইন, বিশেষ করে মিন্দানাও থেকে আসা অভিবাসীদের দ্বারা ঘটছে। কারণ তেলিপোক এলাকা মূলত এই শরণার্থীদের প্রধান আবাসস্থল।\nইউনাইটেড পাশোকমোমোগুন কাদাজানদুসুন মুরুত অর্গানাইজেশন (ইউপিকেও) স্থানীয় কর্তৃপক্ষকে সতর্ক করেছে যে, রাজ্যে ফিলিপিনো অভিবাসীদের দ্বারা সংঘটিত অপরাধ মাত্র এক মাসের মধ্যেই ব্যাপক হারে বৃদ্ধি পেয়েছে। সংগঠনটি আরও কঠোর ব্যবস্থা গ্রহণের আহ্বান জানিয়েছে, যার মধ্যে অন্যতম পদক্ষেপ হলো রাজ্যের সমস্ত পরিচয়পত্র প্রত্যাহার করে কেবলমাত্র প্রকৃত সাবাহান নাগরিকদের জন্য পুনরায় তা ইস্যু করা। কারণ অনেক বিদেশি—বিশেষ করে অপরাধী ও সন্ত্রাসীরা—অবৈধভাবে পরিচয়পত্র সংগ্রহের মাধ্যমে সুবিধা নিচ্ছে।\n২৬ জানুয়ারী সাবাহর তামপারুলির কাম্পুং কিওয়াই এলাকায় এক অস্ট্রেলীয় হোমস্টে অপারেটরকে এক অবৈধ ফিলিপিনো কর্মী চাপাতি দিয়ে মারাত্মকভাবে কুপিয়ে আহত করে। তাদের মধ্যে ব্যক্তিগত দ্বন্দ্বের জেরে এ ঘটনা ঘটেছে বলে প্রমাণ পাওয়া যায়।\n১৪ ফেব্রুয়ারী কোতা কিনাবালুর লিকাসের কাম্পুং সাগা এলাকার একটি নম্বরবিহীন অবৈধ বাড়ি থেকে সন্দেহভাজন ব্যক্তিকে গ্রেপ্তার করা হয়। গ্রেপ্তারের সময় সে পালানোর চেষ্টা করে এবং পুলিশের প্রতি আক্রমণাত্মক আচরণ প্রদর্শন করে। বিচার শেষে আদালত তাকে ১৩ বছরের কারাদণ্ড প্রদান করে।\n২৪ শে মে কোটা কিনাবালুতে একজন স্থানীয় গ্র্যাব চালক–যাকে কিছুদিন আগে গুম করা হয়–একজন অবৈধ ফিলিপিনো অভিবাসী তার স্থানীয় সহযোগীর (যাদের একজনের নাগরিকত্বও ছিল) মাধ্যমে খুন করে বলে খবর পাওয়া যায়। উভয় সন্দেহভাজন ব্যক্তিকে গ্রেপ্তার করে মৃত্যুদণ্ড দেওয়া হয়। ১০ জুন তাওয়াউতে একজন স্থানীয় ব্যবসায়ীকে কিছু ফিলিপিনো অবৈধ অভিবাসী ছুরিকাঘাতে হত্যা করে এবং পরে পুলিশ সকল অপরাধীকে গ্রেপ্তার করতে সক্ষম হয়। ১১ জুন রানাউতে স্থানীয় ও ফিলিপিনো অবৈধ অভিবাসীদের মধ্যে সংঘর্ষ হয়, যেখানে ফিলিপিনো অভিবাসীদের কাছে একজন স্থানীয় ব্যক্তি লাঞ্ছিত ও অপদস্থ হয় বলে অভিযোগ আসে। অবৈধ ফিলিপিনো অভিবাসী কর্তৃক স্থানীয় জনগণের উপর সংঘটিত এমন সহিংস অপরাধমূলক ঘটনার অপ্রতিরোধ্য ধারাবাহিকতা দীর্ঘ হতে থাকলে ফিলিপিনো সম্প্রদায়ের নেতা সাবাহ ও মালয়েশীয় কর্তৃপক্ষকে আরও কঠোর হওয়ার এবং কঠোর আইন প্রণয়নের আহ্বান জানিয়েছেন। যেন আইনের মাধ্যমে জড়িতদের উপর আজীবন ভ্রমণ নিষেধাজ্ঞা আরোপ করা যায় এবং একইসাথে তিনি ফিলিপিনো কর্তৃপক্ষকে দোষী সাব্যস্ত প্রতিজন ব্যক্তির তথ্য সংগ্রহ করার এবং ফিলিপাইনে ফিরে আসার পর তাদের গতিবিধি নিবিড়ভাবে পর্যবেক্ষণ করার আহ্বান জানান।  সম্প্রতি কোটা কিনাবালু শহরে ফিলিপিনো ভিক্ষুকদের আগমনের খবর পাওয়া যায়, যারা নির্দ্বিধায় শহরের চারপাশে ঘুরে বেড়াচ্ছে এবং জনসাধারণের চলাচলে ব্যাঘাত ঘটাচ্ছে। রাজ্যের পর্যটনমন্ত্রী ক্রিস্টিনা লিউও বিষয়টি সমাধানের জন্য কর্তৃপক্ষকে আরো প্রচেষ্টা চালানোর আহ্বান জানান। সাবাহ কারাগার পরিদর্শক বিচারকদের বোর্ড (এলএইচপি) রিপোর্ট করে যে, রাজ্যের অধিকাংশ কারাগার তাদের ধারণক্ষমতার চেয়ে বেশি বন্দি ধারণ করছে। সাবাহতে আটক ফিলিপিনো নাগরিকরা নিজেদের দীর্ঘকালীন বন্দিত্বের জন্য ফিলিপাইন দূতাবাসকে দায়ী করছে।\nকুয়ালালামপুরের জাতীয় প্রতিরক্ষা বিশ্ববিদ্যালয়ের কৌশলগত অধ্যয়ন বিভাগের মালয়েশীয় প্রভাষক বিএ হামজা বলেন, সামুদ্রিক সহিংসতার মূল কারণ বুঝতে হবে এবং পরে তা সমাধান করতে হবে। সুলু দ্বীপপুঞ্জের জনগণকে ফিলিপাইন সরকার কর্তৃক স্বায়ত্তশাসনের অধিকার দেওয়া উচিত। তিনি আরও বলেন, দক্ষিণ ফিলিপাইনে সশস্ত্র সংঘাতের ফলে অপহরণের ঘটনা ঘটেছে। তিনি আরো যোগ করেন, সুলু সাগরে আইনশৃঙ্খলা রক্ষার জন্য ফিলিপাইন, মালয়েশিয়া ও ইন্দোনেশিয়ার মধ্যে পারস্পরিক সহযোগিতামূলক সম্পর্ক থাকা উচিত। কারণ এই অঞ্চলটি ঐতিহাসিকভাবে অনাচার ও বিশৃঙ্খলার জন্য পরিচিত এবং সেখানে দ্বীপপুঞ্জে বসবাসকারী প্রায় সকল মুসলিম অমুসলিম দ্বীপপুঞ্জী জলদস্যুতা, অপহরণ, চাঁদাবাজ এবং বন্দুক চালনাকে নিজেদের প্রধান ব্যবসা মনে করে কাজ করে। কারণ এই অঞ্চলগুলি অত্যন্ত দরিদ্র এবং সেখানে আয়ের উৎস খুবই সীমিত।\nপ্রতিবেশী ভিয়েতনাম জলদস্যুতা রোধের জন্য তাদের জাহাজে রাডার স্থাপন শুরু করেছে এবং সামুদ্রিক মহড়া শুরু করেছে। এছাড়া সুলু সাগরে মালয়েশিয়া, ইন্দোনেশিয়া এবং ফিলিপাইনের সাথে যৌথ টহলদানে সহায়তা করার জন্য সিঙ্গাপুর ও থাইল্যান্ড উভয়কেই আমন্ত্রণ জানানো হয়েছে।\n\n\n=== সমাজ ===\nমালয়েশিয়ার প্রাক্তন প্রধানমন্ত্রী মাহাথির বিন মুহাম্মদ সাবাহ সরকারকে পূর্ব সাবাহের সমস্ত জলগ্রাম ভেঙে ফেলার এবং সেখানে কেবল স্থানীয়দের পুনর্বাসনের পরামর্শ দিয়েছিলেন। কারণ জল গ্রামগুলির যুগ প্রায় শেষ হয়ে গেছে এবং সমুদ্রে বসবাসকারী সেখানকার গ্রামবাসীদের জীবনযাত্রা মালয়েশিয়ার আধুনিক জীবনযাত্রার সাথে সামঞ্জস্যপূর্ণ নয়। কারণ দেশটি তখন রূপকল্প ২০২০-এর লক্ষ্যে এগিয়ে যাচ্ছিল। সাবাহ প্রদেশের সাংসদ রোসনাহ শার্লিন কিনারুতে অবস্থিত ফিলিপিনো শরণার্থী শিবির বন্ধের আহ্বান জানিয়ে বলেন যে, এটি পাপারের সার্বিক নিরাপত্তার জন্যে হুমকি স্বরূপ। তিনি নিজের বক্তব্যে বলেন:\nশরণার্থী শিবিরটি জেলার বাসিন্দাদের জন্য অনেক সমস্যা ও সংকট সৃষ্টি করেছে। শিবিরটি মাদকাসক্তদের আখড়ায় পরিণত হয়েছে এবং অন্যান্য অনেক অপরাধমূলক কর্মকাণ্ডের কেন্দ্রস্থল হয়ে উঠেছে। গত কয়েক বছরে পার্শ্ববর্তী গ্রামগুলিতে বহু ডাকাতির ঘটনা ঘটেছে এবং অপরাধীরা মূলত এই শরণার্থী শিবিরেরই বাসিন্দা বলে নিশ্চিত হওয়া গেছে।\nধারণা করা হচ্ছে যে, ফিলিপাইনের আজকের উন্নত পরিস্থিতির প্রেক্ষাপটে এসব ফিলিপিনো নাগরিকদের আর শরণার্থী হিসেবে গণ্য করা উচিত কি না, তা নিয়ে প্রশ্ন উঠেছে। ১৯৮০-এর দশকের শুরুর দিকে জাতিসংঘের শরণার্থী বিষয়ক হাইকমিশন (ইউএনএইচসিআর) এই ক্যাম্পটি কাম্পুং লাউটের কাছে ৪০ একর জমির ওপর স্থাপন করেছিল। তবে জাতিসংঘের হাইকমিশন অনেক আগেই শিবিরটির জন্য তহবিল প্রদান বন্ধ করে দিয়েছে, যার ফলে অনেক বিদেশি শরণার্থী ক্যাম্পের বাইরে গিয়ে কাজ করতে বাধ্য হয়েছে। শরণার্থীরা নিজেরাই সাহস করে শিবিরের এলাকা দিন দিন সম্প্রসারিত করেছে এবং পার্শ্ববর্তী গ্রামের অনেক জমি দখল করে নিয়েছে। আজ এই শিবিরটি পাপারের সবচেয়ে বড় মেথামফেটামিন (সিয়াবু) বিতরণকেন্দ্রে পরিণত হয়েছে।ইউনাইটেড সাবাহ পিপলস পার্টি (পিবিআরএস) নেতা জোসেফ কুরুপও এই বিষয়ে একই রকম মতামত পোষণ করেন এবং বলেন যে, মোরো শরণার্থী এবং অভিবাসীদের ফিলিপাইনের মিন্দানাওতে ফিরে যাওয়ার এবং তাদের জন্মভূমির উন্নয়নের সুযোগ নেওয়া উচিত। কারণ সেখানে এখন শান্তি পুনরুদ্ধার করা হয়েছে। কুরুপ আরও মনে করিয়ে দেন যে, সাবাহার মানুষ কোনো অভিবাসনের বিরুদ্ধে নয়; তবে জোর দিয়ে বলেন যে, যে কোনো অভিবাসনে সাবাহে অবৈধভাবে প্রবেশ না করে আইন অনুসারে তা হওয়া উচিত;\nআমরা (সাবাহের জনগণ) অভিবাসনের বিরোধী নই। আমরা কেবল সেই অভিবাসন সমর্থন করি যা আইনত বৈধ।\nএছাড়া সাবাহের আরেক প্রাক্তন মুখ্যমন্ত্রী ইয়ং টেক লি ফিলিপাইনের মিন্দানাও থেকে মোরো জনগণের উচ্চ মাত্রার অভিবাসন মোকাবেলায় সান্দাকানে ফেরি পরিষেবা স্থগিত করার পরামর্শ দিয়েছেন। কারণ এই অভিবাসন এখন সাবাহর জন্য একটি বড় সমস্যা হয়ে দাঁড়িয়েছে। প্রথমে তারা শরণার্থী হিসেবে অনুপ্রবেশ করে রাজ্যে মেয়াদোত্তীর্ণ অবস্থান করে পরে অবৈধ অভিবাসী হয়ে ওঠে। ২০১৪ সালের অক্টোবর মাসে স্বরাষ্ট্রমন্ত্রী আহমদ জাহিদ হামিদি ঘোষণা করেন যে, সাবাহর সমস্ত রাষ্ট্রহীন শিশুকে স্কুলে ভর্তি হওয়ার জন্য জন্ম সনদ দেওয়া হবে। তার এই প্রস্তাবটি তৎক্ষণাৎ সাবাহের বিরোধী দল ও সরকারী মিত্র দলগুলির বেশ কয়েকজন রাজনীতিবিদ; যেমন জোসেফ পেরিন কিটিংগান, দারেল লাইকিং ও ইয়ং টেক লি কর্তৃক চরম বিরোধিতার স্বীকার হয়েছিল। কারণ এই আইন ভবিষ্যতে সাবাহের জন্য একটি বড় সমস্যা নিয়ে আসতে পারে বলে উল্লেখ করা হয়। অন্যদিকে সাবাহ-ভিত্তিক আরেক বিরোধী দলের নেতা জেফ্রি কিটিংগান বিদেশীদের জন্য একটি ভিন্ন জন্ম সনদ জারি করার আহ্বান জানিয়েছিলেন। সান্দাকানের কামুন্টিং থেকে নির্বাচিত সাবাহ রাজ্য আইনসভার সদস্য চার্লস ও পাং বিশ্বাস করেন যে, রাষ্ট্রহীন শিশুদের জন্ম সনদ প্রদান করা হলে শিক্ষা ব্যবস্থা বোঝায় পরিণত হতে পারে। তিনি উদ্ধৃত করে বলেন:\n\nসাবাহে রাষ্ট্রহীনতা সম্পর্কিত একটি জরিপ অনুযায়ী অনুমান করা হয় যে, রাজ্যে ইন্দোনেশীয় বংশোদ্ভূত প্রায় ৩৬,০০০ রাষ্ট্রহীন শিশু বসবাস করছে। জানা যায়, এদের বেশিরভাগই পাম অয়েল বাগানে কাজ করা শ্রমিকদের সন্তান। ফিলিপাইন থেকে আসা রাষ্ট্রহীন শিশুদের সংখ্যা আরও বেশি বলে মনে করা হয়।\nআমি অস্বীকার করি না যে, অধিকাংশ মানুষ সাবাহে আসে একটি উন্নত জীবনের সন্ধানে। তবে অবৈধ অভিবাসনের ফলে সৃষ্ট বিশাল জনস্রোত শুধু সমস্যাই ডেকে আনবে।\n\nএই পরিস্থিতি মালয়েশীয় নাগরিকদের জন্য অত্যন্ত অন্যায় ও গর্হিত বিষয়। কারণ আমরা করদাতা; অথচ আমাদেরই বোঝা নিতে হচ্ছে। প্রশ্ন হলো, এই অ-নাগরিক শিশুদের জন্য ব্যয় বহন করবে কে? শুধু তাদের স্কুল শিক্ষার খরচই নয়; বরং তাদের জীবনযাত্রার অন্যান্য ব্যয় এবং তাদের রক্ষণাবেক্ষণের দায়িত্ব কার উপর পড়বে?এছাড়াও ১৯৮৬ সালে জাতিসংঘের মানবাধিকার কমিশন ফিলিপিনো শরণার্থীদের স্থানীয় সম্প্রদায়ের সাথে একীভূত করার চেষ্টা করেছিল। কারণ তাদের ফিলিপাইনে ফেরত পাঠানো অসম্ভব হয়ে উঠেছিল। কিন্তু স্থানীয় জনগণ এবং সাবাহ রাজ্য সরকার এর তীব্র বিরোধিতা করেছিল। কারণ তাদের মতে এটি রাজ্যে একটি বড় সামাজিক ও রাজনৈক সমস্যা তৈরি করতে পারে। এই সকল ফিলিপিনো অবৈধ অভিবাসীর জীবনযাত্রার মান বজায় রাখার জন্যে প্রচুর অর্থ ব্যয় করা হয়েছে এবং তা পুনরুদ্ধার করার প্রচেষ্টা সত্ত্বেও আজও সেই অর্থ পরিশোধ করা হয়নি। সাবাহ স্বাস্থ্য বিভাগ জানিয়েছে যে অবৈধ ফিলিপিনো অভিবাসীদের মধ্যে সংক্রামক রোগ বৃদ্ধি পাচ্ছে, যার ফলে তাদের চিকিৎসা খাতে ব্যয় ব্যাপক বৃদ্ধি পাচ্ছে। পাশাপাশি চিকিৎসা কর্মকর্তা ও তৎসংশ্লিষ্ট অন্যান্য সরবরাহের জন্য অতিরিক্ত তহবিলের ব্যবস্থা করতে হচ্ছে। রাজ্যে অবৈধ বিদ্যুৎ সংযোগ ও চুরির মত ঘটনার জন্যে মূলত ফিলিপিনো শরণার্থী এবং অবৈধ অভিবাসী অধ্যুষিত অনুমতিহীন বসতিগুলিকে দায়ী করা হয়। এছাড়া পূর্ব সাবাহে আদিবাসী সুলুক সম্প্রদায় কর্তৃক পরিচালিত সামুদ্রিক শৈবাল শিল্পও তাদেরই ফিলিপিনো-তাউসুগ আত্মীয় গোষ্ঠী দক্ষিণ-ফিলিপাইন-ভিত্তিক সশস্ত্র দল আবু সায়াফের ক্রমাগত অপহরণের কারণে ব্যাপকভাবে ক্ষয়ক্ষতির স্বীকার হচ্ছে। সাবাহ কিউলুর সাংসদ জনিস্তন বাংকুয়াই রাষ্ট্রহীন ইস্যুতে একই রকম দৃষ্টিভঙ্গি তুলে ধরেছেন। তিনি বলেন:\nআগে তারা (অবৈধ ফিলিপিনোরা) এখানে জীবিকা অর্জনের জন্য আসত। তারা কাজ খুঁজতে আসত। কিন্তু এখন তাদের সংখ্যা ক্রমেই বৃদ্ধি পাচ্ছে। তাদের মহিলারা ১০টি করে সন্তান জন্ম দিচ্ছেন; কিন্তু তাদের কোনো সুরক্ষা নেই।\nএছাড়া সাবাহ জাতীয় নিবন্ধন বিভাগের (এনআরডি) পরিচালক ইসমাইল আহমেদ স্পষ্ট করেছেন যে, জন্ম সনদ প্রদানের ফলে রাষ্ট্রহীন শিশুরা মালয়েশীয় বা সাবাহান নাগরিক হয়ে ওঠে না। কারণ এসব সনদ শুধুমাত্র রেকর্ড ও পর্যবেক্ষণের উদ্দেশ্যে ব্যবহার করা হবে, যাতে বোঝা যাবে যে, শিশুরা সাবাহে জন্মগ্রহণ করেছিল। তাছাড়া নির্দিষ্ট সময়ের পর জন্ম নিবন্ধনের জন্য আবেদন করলে শুধুমাত্র প্রকৃত নাগরিকদেরই মালয়েশিয়ার জন্ম সনদ দেওয়া হচ্ছে এবং তা নিশ্চিত করার জন্য এখন ডিএনএ পরীক্ষাও ব্যবহার করা হচ্ছে।  এই বিষয়ে বেশ কিছু আলোচনা পর্যালোচনার পর মালয়েশিয়ার মন্ত্রিসভা পরবর্তীতে জন্ম সনদের পরিবর্তে শুধুমাত্র বিশেষ জন্ম নথি দেওয়ার সিদ্ধান্ত নেয়, যা মালয়েশিয়ার সাবেক প্রধানমন্ত্রী নাজিব রাজাকের ঘোষণা করেছিলেন।\nইউনাইটেড পাসোকোমোগান কোডাসান (ইউপিকেও) সম্পূর্ণ রাজকীয় তদন্ত কমিশনের (আরসিআই) প্রতিবেদন গ্রহণের পর সাবাহর সমস্যাবলীর জন্য নিজেদের প্রস্তাবিত সমাধান উপস্থাপন করে। এর মধ্যে অন্যতম একটি প্রস্তাব ছিল সাবাহের সকল জনগণের সমস্ত পরিচয়পত্র পুনরায় যাচাই ও পুনরায় ইস্যু করা।\nঅন্যদিকে, কতিপয় সাবেক রাজনীতিবিদ ফেডারেল সরকারকে আহ্বান জানান যে, তারা যেন এই বিষয়ে তদন্ত করে দেখেন যে, যে সকল ব্যক্তি নিজেদের সুলু সুলতানাতের রাজবংশের সদস্য বলে দাবি করে, তারা এখনো স্থানীয় সাবাহবাসী ও উপদ্বীপীয় মালয়েশিয়ার নাগরিকদের \"দাতুক\" উপাধি প্রদান করে চলছে।\nসাবাহ ইউনাইটেড মালয়স ন্যাশনাল অর্গানাইজেশন (ইউএমএনও)-এর বেশিরভাগ নেতা বর্তমান মুখ্যমন্ত্রী মুসা আমান কর্তৃক অবৈধ অভিবাসীদের সমস্যা সমাধানের জন্য ঘোষণা করা কঠোর পদক্ষেপের প্রশংসা করেন। তবে সাবেক ইউপিকিউও সংসদ সদস্য উইলফ্রেড বম্বুরিং মনে করিয়ে দিয়েছেন যে, বারিসান ন্যাশনালের (বিএন) সদস্যরা কেবল নিজেরা রাজকীয় তদন্ত কমিশন গঠনের কৃতিত্ব দাবি করতে পারেন না। কারণ এটি তারা কেবল সাবাহবাসীদের ব্যাপক চাপের মুখে গঠন করতে বাধ্য হয়েছিল।\nইউনাইটেড সাবাহ পার্টি মনে করে, সাবাহে বসবাসরত ফিলিপাইনের নাগরিকদের এমন চরম দুর্দশার জন্যে একমাত্র ফিলিপাইন সরকারকেই দায়ী করা উচিত। এটি মালয়েশিয়ায় অবস্থানরত ফিলিপাইনের রাষ্ট্রদূত জে. এদুয়ার্দো মালায়ার মন্তব্যের প্রতিক্রিয়ায় বলা হয়, যখন তিনি এক বিবৃতিতে মালয়েশিয়ায় বসবাসরত ফিলিপাইনের অভিবাসী শিশুদের জন্য আনুষ্ঠানিক শিক্ষার দাবি করেছিলেন। যদিও ইউনাইটেড সাবাহ পার্টির মহাসচিব জনি মোসিটুন তার প্রস্তাবের প্রতি সমর্থন জানিয়েছেন। তবে তিনি মনে করিয়ে দিয়েছেন যে:\n\nসাবাহতে ফিলিপিনোদের সংখ্যা—চাই তারা বৈধ হোক বা অবৈধ—অত্যন্ত বেশি। কিন্তু তাদের শিক্ষার ব্যবস্থা নিশ্চিত করতে ম্যানিলা কী করেছে বা কী করছে? সাবাহতে দূতাবাস অফিস স্থাপনে ম্যানিলার অস্বীকৃতির কারণেই সেখানে বসবাসকারী লাখো ফিলিপিনোর জীবন দুর্বিষহ হয়ে উঠেছে এবং এর সমস্ত দায়ভার মালয়েশিয়াকে বহন করতে হচ্ছে।\nএখন সাবাহের হাসপাতালগুলোতে চিকিৎসা গ্রহণকারী রোগীদের প্রায় অর্ধেকই ফিলিপিনো অভিবাসী বা শরণার্থী। গত চার দশকের বেশি সময় ধরে সাবাহতে বসবাসরত ফিলিপিনো—শরণার্থী, অভিবাসী শ্রমিক ও অবৈধ অভিবাসী—সবাই ফিলিপাইন সরকারের কাছ থেকে উল্লেখযোগ্য কোনো সেবা বা সহায়তা পায়নি। তারা শুধুমাত্র এই কারণে টিকে আছে যে, মালয়েশিয়া সরকার আন্তর্জাতিক আইন ও মানবাধিকার সংক্রান্ত নিয়মকানুন কঠোরভাবে মেনে চলে।\n\nআমরা তাদের চাকরি দিচ্ছি; তারা আমাদের নাগরিক সুবিধা ভোগ করছে; আর এখন বলা হচ্ছে যে, আমাদের তাদের সন্তানদেরও শিক্ষা সুবিধা করতে হবে। এরপর কী?\nদারেল লাইকিঙের মত সাবাহের অন্যান্য নেতারা তার মন্তব্যের সাথে একমত হন এবং তারা ফিলিপাইনের সরকারকে নিজেদের নাগরিকদের যত্ন নেওয়ার জন্য এবং তাদের সন্তানদের শিক্ষার লক্ষ্যে স্কুল স্থাপনের জন্য সাবাহে একটি দূতাবাস স্থাপন করে ইন্দোনেশীয় সরকারের পরিকল্পনা নীতি অনুকরণ করার কথা মনে করিয়ে দেন। এক বিবৃতিতে তিনি বলেন:\n\nফিলিপাইন সরকারকে স্বীকার করতে হবে যে, সাবাহ একটি সার্বভৌম রাষ্ট্রের অংশ এবং তাকে নিজের জনগণের কল্যাণের জন্য সেখানে একটি দূতাবাস স্থাপন করা প্রয়োজন। ফিলিপিনো অভিবাসীদের নিবন্ধন করা উচিত, যাতে তারা সাবাহে ভালো সুযোগ-সুবিধা, উন্নত জীবনযাত্রা এবং উপযুক্ত চাকরি পেতে পারে। ফিলিপাইনের সমস্যাগুলোকে শুধু এই কারণে সাবাহ বা মালয়েশিয়া সরকারের ওপর চাপিয়ে দেওয়া অন্যায় যে, ফিলিপাইন সরকার নিজ দেশের জনগণের দায়িত্ব নিতে অস্বীকৃতি জানাচ্ছে।তখন থেকে সাবাহ রাজ্য সরকার ফিলিপিনো বসতির সমস্যা সমাধানে কাজ করছে, যারা রাজ্যে ব্যাপক অপরাধ, সন্ত্রাসবাদ ও মাদক পাচারের প্রধান কারণ হয়ে উঠেছে। সরকার তাদের যথাযথ স্থানে পুনর্বাসিত করার উদ্যোগ নিচ্ছে, যেন সুষ্ঠু ব্যবস্থাপনা সহজ হয়।\n২০১৬ সালের শেষের দিকে পুত্রজায়ায় মালয়েশিয়ার প্রধানমন্ত্রী নাজিব রাজাক ও ফিলিপাইনের প্রেসিডেন্ট রদ্রিগো দুতের্তের মধ্যে অনুষ্ঠিত বৈঠকে উভয় নেতাই অবৈধ ফিলিপিনো অভিবাসী ও শরণার্থীদের সাবাহ থেকে বহিষ্কারের বিষয়ে সম্মত হয়েছেন। একইসাথে ফিলিপাইনের পক্ষ থেকে সাবাহ রাজ্যের প্রতি দাবি স্থগিত রেখে আইনগতভাবে বসবাসরত ফিলিপিনো অভিবাসী ও প্রবাসীদের সামাজিক অবস্থার উন্নতির জন্য একটি স্কুল, হাসপাতাল ও দূতাবাস স্থাপন করার বিষয়ে বিভিন্ন চুক্তি স্বাক্ষরিত হয়।\nতবে ফিলিপিনো সরকারকে রাজ্যে স্কুল, হাসপাতাল ও একটি দূতাবাস স্থাপনের অনুমতি দেওয়ার জন্যে সাবাহ রাজ্য মন্ত্রিসভার সাথে আলোচনার প্রয়োজন হবে। ইতোমধ্যে সাবাহ সরকার ফিলিপাইন সরকারের সেই উদ্যোগকে স্বাগত জানিয়েছে, যখন ফিলিপাইন বর্তমানে রাজ্যের বিভিন্ন অস্থায়ী বন্দিশিবিরে আটক থাকা নাগরিকদের গ্রহণ করতে সম্মত হয়েছে। এদের বেশিরভাগই অবৈধ অনুপ্রবেশ, অতিরিক্ত মেয়াদে অবস্থান বা অপরাধমূলক কর্মকাণ্ডে জড়িত থাকার কারণে আটক হয়েছিল।\nসাবাহ জাতীয় নিরাপত্তা পরিষদের এক পরিসংখ্যান অনুযায়ী ১৯৯০ সাল থেকে প্রায় ৫,৫০,০০০ অবৈধ অভিবাসীকে রাজ্য থেকে বিতাড়িত করা হয়েছে বা তারা স্বেচ্ছায় চলে গেছে, যার অধিকাংশ ফিলিপিনো। এছাড়া সাবাহ সরকার মালয়েশীয় কেন্দ্রীয় সরকারের কাছে একটি সুপারিশপ্র জমা দিয়েছে, যাতে শরণার্থী পুনর্বাসন প্রকল্পগুলোকে শিল্প ও নগরায়ন এলাকা থেকে সরিয়ে দূরে অন্য উপযুক্ত স্থানে স্থানান্তর করার কথা উল্লেখ করা হয়েছে।\nবর্তমান সাবাহতে অবৈধ অভিবাসীদের বিরুদ্ধে কঠোর ব্যবস্থা গ্রহণ করা হচ্ছে; বিশেষ করে ফিলিপাইন ও ইন্দোনেশিয়া থেকে আসা অভিবাসীদের অবৈধভাবে নাগরিকত্ব প্রদানকারী চক্রগুলির সন্ধান পাওয়ার পর। ২০১৭ সালের গোড়ার দিকে মালয়েশিয়ার জাতীয় নিবন্ধন বিভাগের একজন প্রাক্তন কর্মচারীকে ১৫৬ বছরের কারাদণ্ড দেওয়া হয়। কারণ তিনি সুলু থেকে আসা অবৈধ ফিলিপিনো অভিবাসীদের অবৈধভাবে নাগরিকত্ব প্রদান করেছিলেন।\nসম্প্রতি, সাবাহ রাজ্য সরকার যখন পূর্ব উপকূলে সীমান্ত বাণিজ্য পুনরায় চালু করার সিদ্ধান্ত নেয়, তখন মিনদানাও ডেভেলপমেন্ট অথরিটির (মিন্দা) সচিব আবদুল খাইর আলোন্তো এই সিদ্ধান্তকে স্বাগত জানিয়েছেন। এক বিবৃতিতে তিনি বলেন:\n\nসাবাহের মুখ্যমন্ত্রী ঘোষণা করেছেন যে, ২০১৭ সালের ১ ফেব্রুয়ারি থেকে অর্থনৈতিক কর্মকাণ্ডের উপর আরোপিত নিষেধাজ্ঞা প্রত্যাহার করা হবে। এর ফলে মালয়েশিয়ার ওই অঞ্চলে আমাদের মুসলিম এবং ফিলিপিনো ব্যবসায়ীদের জন্য আবারও সীমান্ত বাণিজ্যের সুযোগ উন্মুক্ত হচ্ছে। প্রাথমিকভাবে, পুনরায় চালু হওয়া এই বাণিজ্য আমাদের তিনটি দ্বীপ প্রদেশের সঙ্গে সংযুক্ত থাকবে। তবে এটি পরবর্তী সময়ে স্বায়ত্তশাসিত মুসলিম মিন্দানাও অঞল এমনকি জেনারেল সান্তোস সিটি পর্যন্ত সম্প্রসারিত হবে।\nইতিপূর্বে অপহরণ ও মুক্তিপণের জন্য হত্যার মতো কিছু অমানবিক কার্যকলাপ সীমান্ত বাণিজ্য ও সামগ্রিক অর্থনৈতিক কর্মকাণ্ডকে মারাত্মকভাবে বাধাগ্রস্ত করেছে। এটি শুধু বাণিজ্যেরই ক্ষতি করেনি; বরং বহু মানুষের জীবিকা নির্বাহের পথও সংকুচিত করেছে; বিশেষ করে আমাদের সম্প্রদায়ের জন্য। তবে সাবাহ সম্পর্কিত ঐতিহাসিক দাবি উপেক্ষা না করেও আমরা কোটা কিনাবালুতে একটি দূতাবাস চালু করার পরিকল্পনা করছি। একই ভবনের মধ্যে একটি কনস্যুলার অফিস স্থাপন করার উদ্যোগ নেওয়া হবে, যাতে সেখানে বসবাসরত আমাদের নাগরিকদের সেবা প্রদান করা যায় এবং তাদের প্রয়োজনীয় বিভিন্ন কাজ; যেমন পাসপোর্ট ও ভিসা সংক্রান্ত সহায়তা সহজে সম্পন্ন করা যায়।\nসচিব আরো বলেছেন যে, তিনি বিআইএমপি-ইএজি- এর অংশ হিসেবে মিন্দানাওকে ফিলিপাইনের জন্যে একটি প্রবেশদ্বার হিসেবে গড়ে তোলার ক্ষেত্রে আরো কঠোর পরিশ্রম করার অঙ্গীকার করেছেন এবং তিনি ফিলিপাইনের সশস্ত্র বাহিনীকে সুলু সাগর ও মিন্দানাও অঞ্চলে নিরাপত্তা জোরদার করতে এবং সন্ত্রাসীদের নির্মূল করতে বলেছেন, যাতে দেশি ও বিদেশী অধিক বিনিয়োগকারী এই অঞ্চলের উন্নয়নে উৎসাহিত হন এবং এখানে নিজেদের ব্যবসা প্রসারিত করেন। তবে পালাওয়ানে অবস্থানরত ফিলিপাইন প্রতিনিধি জোসে সি. আলভারেজের মতে, তারা রাজ্যে ফিলিপাইনি অফিসের চেয়ে একটি পালাওয়ান ব্যবসায়িক দপ্তর প্রতিষ্ঠা করতে অধিক আগ্রহী, যা পাসপোর্ট প্রদান, ভ্রমণ নথি নবায়ন ও তৎসংশ্লিষ্ট অন্যান্য প্রয়োজনীয় ও জরুরি পরিষেবা প্রদান করবে এবং প্রয়োজনে ফিলিপিনো জনগণকে ব্যবসায়িক সহায়তা প্রদান করবে। তিনি বলেন যে, পালাওয়ানে ক্রমবর্ধমান সংখ্যক ফিলিপিনো ব্যবসায়ী অবস্থানের কারণে মূল অফিস স্থাপন করা যথাযথ ও যুক্তিসঙ্গত। তা সত্ত্বেও আব্দুল খায়ের স্বীকার করেন যে, বিদেশী ফিলিপিনো কর্মীদের আশ্রয়স্থল হিসেবে কাজ করার জন্য একটি দূতাবাস খোলা এখনও অতীব গুরুত্বপূর্ণ বিষয়; বিশেষ করে তাদের জন্য, যারা নথিপত্রহীন সেখানে অবস্থান করেন এবং প্রতিটি পদে পদে নানা সমস্যার সম্মুখীন হন। এটি খোলার অর্থ এই নয় যে, এটি আঞ্চলিক বিরোধের বিষয়টিকে প্রভাবিত করবে।\nসাবাহ রাজ্যে অবস্থানরত ফিলিপিনোরা আশা প্রকাশ করেন যে, এখন থেকে ফিলিপাইন দূতাবাসের সকল পরিষেবা আরও কার্যকর ও সহজলভ্য হবে। বিশেষ করে, তারা দূতাবাসের সাথে যোগাযোগের সহজ উপায়, কর্মকর্তাদের আরও বন্ধুত্বপূর্ণ আচরণ এবং সকল সরকারি কার্যক্রমে স্বচ্ছতা দাবি করেছেন। তারা অভিযোগ করেন যে, দূতাবাসের সেবাগুলিতে দলালদের উপস্থিতি, পাসপোর্ট ও অন্যান্য ভ্রমণ নথি পেতে অযথা দেরি, কুয়ালালামপুরের ফিলিপাইন দূতাবাসে ফোনে যোগাযোগ করতে অসুবিধা, কিছু কর্মকর্তার দুর্ব্যবহার এবং দাপ্তরিক কাজে অভদ্র ও অসৌজন্যমূলক আচরণের ব্যাপারে তারা দীর্ঘদিন ধরে অসন্তুষ্ট। বিনিময় বাণিজ্যের কার্যক্রম ফিরে আসা সত্ত্বেও সাবাহ রাজ্য জানায় যে, অতীত বিবেচনায় ফিলিপাইনের সাথে তারা নিজেদের বাণিজ্যের ক্ষেত্রে সর্বদা সতর্ক থাকবে।\n২০১৯ সালে, মালয়েশিয়ার নতুন সরকার সাবাহতে থাকা ফিলিপিনো শরণার্থীদের জন্য নতুন \"সাময়িক সাবাহ পাস\" (পিএসএস) পরিষেবা চালু করে। কারণ এর আগে ব্যবহৃত আইএমএম১৩ নামের নথিটি অনেক শরণার্থী ভুলভাবে ব্যবহার শুরু করছিল, যা রাজ্যের নিরাপত্তার জন্য হুমকি হয়ে দাঁড়িয়েছিল। একই সময়ে সাবাহ রাজ্য সরকার নতুন একটি বার্টার ট্রেড (পণ্য বিনিময়) ব্যবস্থা চালু করে, যেখানে কেবল ভর্তুকিহীন ভোজ্যতেল বিনিময়ের অনুমতি দেওয়া হয়। কারণ পূর্বের ব্যবস্থায় মালয়েশিয়ার নাগরিকদের জন্য বরাদ্দ করা ভর্তুকিযুক্ত ব্যবহৃত তেল অবৈধভাবে ফিলিপাইন ও ইন্দোনেশিয়ায় পাচার হয়ে যাচ্ছিল, যার ফলে মালয়েশীয় বাজারে অসমতা বিরাজ করছিল। \nএ সকল নতুন উদ্যোগের পরও ফিলিপাইন সরকার দক্ষিণ চীন সাগরে চীনের সামরিক উপস্থিতির বিষয়ে কোনো কার্যকর পদক্ষেপ না নেওয়ার কারণে অনেক ফিলিপিনো নাগরিক ক্ষোভ প্রকাশ করেন। এই কারণে ফিলিপাইনের সরকার আঞ্চলিক বিষয়গুলিতে আরও বেশি পদক্ষেপ নিতে বাধ্য হয়েছিল। জনগণ ক্ষোপের প্রতিক্রিয়ায় ফিলিপাইনের পররাষ্ট্র সচিব তেওডোরো লোকসিন জুনিয়র এ কথা বলে মনোযোগ অন্যদিকে সরিয়ে নেওয়ার চেষ্টা করেন যে ফিলিপাইন সরকারের উচিত সাবাহ দখলের প্রচেষ্টাকে অগ্রাধিকার দেওয়া। ২০১৯ সালের এপ্রিলে তিনি টুইটারে তার লেখেন যে, ফিলিপাইন সরকারের প্রধান অগ্রাধিকার হওয়া উচিত সাবাহ দখলের প্রচেষ্টা বাড়ানো। কারণ দক্ষিণ চীন সাগর ( যা সেখানে পশ্চিম ফিলিপাইন সাগর নামে পরিচিত) ফিলিপাইনের নিজস্ব ভূখণ্ড নয়। এটি কেবল একটি বিশেষ অর্থনৈতিক অঞ্চল।\nএকই বছরের সেপ্টেম্বরে লোকসিন জুনিয়র নিশ্চিত করেন যে, সামাজিক সমস্যার কারণে ফিলিপাইন সরকার সাবাহ রাজ্যে কোনো দূতাবাস স্থাপন করবে না। কারণ তারা মনে করে, এটি করা হলে তা তাদের দেশের সাথে বিশ্বাসঘাতকতা করা হবে। এর ফলে সাবাহতে বসবাসরত যে সকল ফিলিপিনো সামাজিক সমস্যার কারণে প্রায়শ গ্রেপ্তার হন, তারা দূতাবাসের সহায়তা পান না। বহু বছর ধরে তারা সেখানে একটি দূতাবাস স্থাপনের দাবি জানিয়ে এলেও ফিলিপাইন সরকার এই বিষয়ে কোনো উদ্যোগ নেয়নি। অন্যদিকে ইন্দোনেশিয়া তাদের নাগরিকদের জন্য সেখানে একটি দূতাবাস পরিচালনা করছে, যা ফিলিপিনোদের জন্য একটি বড় হতাশার কারণ হয়ে দাঁড়িয়েছে।\n\n\n== টীকা ==\n\n\n== তথ্যসূত্র =="}